MHB 1
1 . MEENYA ngyiramá apem matow ndwom
Meyi mo Pomfò ayɛw,
Makamfo me Hen N'enyimnyam,
N'adom no konyimdzi.

MHB 1
2 . Mo Wùra dɔyɛfo, me Nyankopon,
Boa m' ma mombɔ dawur,
Memfa Wo dzin n'enyidzi no
Mentahye mbea nyina.

MHB 1
3 . Jesus! dzin a otu hen suro,
Ͻma ’werɛhow b՝ᴐ adze;
Ͻyɛ sanku wo abᴐn asom’,
Ͻyε nkwa nye asomdwee.

MHB 1
4 . Ɔ kasa, na wotsie Ne ndze a,
Ewufo nya nkwa bio,
Akoma wѐrɛhonyi dzi dɛw,
Hianyi bùrobùro gye dzi.

MHB 1
5 . Odwuruw bᴐn no tum koraa,
Otu daduanyi duam';
No bᴐgyaa tum san fifo ho,
Odzii nyim maa mo so.

MHB 1
6 . Hom bᴐn nyina da Jesus do;
Wokum Nyame Eguambaa,
Wɔdze Ne kra so bɔɔ afɔr
Maa obiara ne kra.

MHB 10
1 . HƐN akoma, nsa nye ndze
Yɛdze da nyame ase;
Ɔayɛ anwanwadze,
Wiadze dzi ho ehurusi;
Ofi hɛn na ne yamu,
Ɔdze dɔ akyɛ dze
Ehyira hɛen kwan nyina m',
Na ɔda ho yɛ hɛndze.

MHB 10
2 . Ɔ kyɛso Nyankopɔn
Ɔnka hɛn ho daa nyina,
Ɔmfa ahotɔ krɔnn,
Ɔndom hɛn akoma daa,
Ɔnkora hɛn N'adom mu,
Ongya hɛn nkɔntɔnkye m',
Na ɔmpa hɛn mbusu,
Sesei na ndaamba so.

MHB 10
3 . Ayεyi nye ndaase
Ɔnkã Nyame sor Egya,
Nye Ne Ba Kortonoo,
Nye Nyame Sunsum Krɔnkrɔn:
Ɔkorsa Nyankopɔn
Sor nye asaase sɔr No;
Mbrɛ ahyɛse ɔtse n'.	
Ɔtse dɛm afebɔɔ.    Amen.

MHB 100
1 . OBI wɔ hɔ a ɔkyɛn obiara, 
Ɔsɛ dɛ yɛfrɛ N'nyɛnko;
No dɔ kyɛn onua mpo no dɔ, 
Aboɔdzen, wɔnntɔ, onnyi ewiei;
Hɔn a wɔsɔ No dɔ n' hwɛ n', 
Hu dɛ ɔyɛ onnyiewiei dɔ.

MHB 100
2 . Nyɛnko bɛn na ɔbɛgye hɛn a, 
Nkyɛ obotum ehue no bɔgyaa n'?
Naaso hɛn Jesus wui gyee hɛn; 
Ɔkaa hɛn nye Nyame bɔɔ m';
Iyi, dɔ a onnyi mbanano a;
Jesus yɛ nyɛnko mapa.

MHB 100
3 . Ber a ɔbaa adasa wiadze no,
Ne dzin nye Abɔn Damfoedu;
Afei ɔwɔ N'enyimnyam mu,
Odzi dɛw wɔ dzin yi mu;
Ɔfrɛ hɛn 'nuamom, ndamfo,
Na ɔhwɛ hɛn ehiadze nyina.

MHB 100
4 . Nkyɛ hɛn akoma aagow!
Ewuradze, kyerɛ hɛn, yɛndɔ;
Hɛndze, ao, hɛn werɛ fir ntsɛ! 
Nyɛnko bi a yɛwɔ n' sor hɔ a!
Sɛ wɔdze hɛn 'kra ba fie a,
Yɛbɔdɔ Wo dɛ mbrɛ ɔsɛ.

MHB 1000
1 . Mo, sunsum, kra, nye honam,
Jesus, medze ma Wo,
Afɔrbɔdzѐ a no ho tsew krɔnn,
Ɔnyɛ Wodze daa nyinaa.

      M'adze nyinaa gu pata no do,
      Morotweɔn ogya n' ma ɔaaba,
      Morotweɔn, morotweɔn, morotweɔn,
      Morotweɔn ogya n' mà ɔaaba.

MHB 1000
2 . Jesus, Agyenkwa tumfo,
Motwer Wo dzin kɛse n';
M'enyiwa da Wo nkwangye n' kwan
W'anohoba n' meregye.

MHB 1000
3 . Ao, ma ogya n' nsian sesei,
Ɔmbra mo sunsum do,
Ɔmbra mbɛhyew m' afɔrbɔdze,
Ɔmma mo ho ntsew krɔnn.

MHB 1000
4 . Jesus pa, meyɛ Wodze,
Eguar m' Wo bɔgyaa n' mu
Fa Wo Sunsum bɛgyɛ me nsew,
Ma menyɛ Nyame dze.

MHB 1001
1 . Ao o, m'afɛ! hom nhwɛ frankaa
Rinyam wɔ sor hɔ!
Afei nkyidɔm riyi hɔnho,
Konyim abɛm hɛn.

      Wontsim aban n', na mereba,
      Jesus rinyam nsa;
      Wɔnto ano nse n' sor hɔ dɛ,
      W'adaworom yetsim n'.

MHB 1001
2 . Hwɛ dɔmtutuw a wɔreba,
Abɔnsam dzi kan:
Akatakyi rohwe ase,
Mbanyinndam pέ etu!

MHB 1001
3 . Hwɛ, konyim frankaa no rinyam!
Tsie, abɛn rehɛn,
Yɛdze hɛn Hen dzin bedzi nyim
Wɔ adɔm nyina do.

MHB 1001
4 . Ɔko asaasaa do akyer
Na boafo bɛn hɛn:
Hɛn Sahen kɛse no reba,
Kofo, hyέ akoma.

MHB 1002
1 . Gyedzinyi, twer No, twer No,
Sɛ ko n' kyer do dɛn arà a;
Ɔyɛ dέn arà a ibedzi nyim,
Wo Nyame b]ko ama w'.

     Twer No, twer No,
     Sɛ sum n' yɛ hu dɛn ara a;
     Twer No, twer No,
     Na adzekyee no abɛn.

MHB 1002
2 . Twer No, na mbusu n' rebɛn,
Ngyigye dzendzen rebɛn;
Obokutow wo arta
Ɔbra n'awor huhu n'.

MHB 1002
3 . Ewuradze botum agye hɛn,
Ɔyɛ Nyɛnko arà ampa;
Gyedzinyi, twer No, twer No,
Twer N' ara ewiei.

MHB 1003
1 . Werɛhonyi, 'wɔ hen arà a,
Mbeamùdua n' ho wɔ kwan!
Kã dza ɔhow wo werɛ,
Mbeamùdua n' ho wɔ kwan!
Kã ma w' Agyenkwa no ntse,
Gyaa suro nyinaa mu mà ɔnkɔ,
Kasà ara na ɔbɛtse;
Mbeamudua n' ho wɔ kwan!

MHB 1003
2 . Kobɔfo, ka w' ho, mma nnkyim;
Mbeamùdua n' ho wɔ kwan!
Hwehwɛ beà a woehyira do n':
Mbeamùdua n' ho wɔ kwan!
'Wo a wo kɔn ebu, aberɛ,
Jesus tum deda adwen;
Jesus tum deda adwen;
Hom wɔ w'Agyenkwa no mu:
Mbeamùdua n' ho wɔ nkwan!

MHB 1003
3 . Bɔnyɛnyi a enndwen, ndɛ bra,
Mbeamùdua n' ho wɔ kwan!
Tsie! Sunsum n' nyѐ Asɔrmba se,
Mbeamùdua n' ho wɔ kwan!
Hwɛ nkwa nsubùra woebue n' hɔ,
Woebue ama me nye wo,
Ebirɛmpɔn nyѐ akɔhweaban
Mbeamùdua n' ho wɔ kwan!

MHB 1003
4 . Asɛmpa ny' 'i! Kwan wɔ hɔ
Ma nyimpa nyina!
Dɔ ayɛ mpata-dwuma n',
Mbeamudua n' ho wɔ kwan!
Adom esutsen repem,
Nyimpa nyinaa wɔ ho kwan;
O nkyέ adasa nyinà eehu dɛ
Mbeamùdua n' ho wɔ kwan!

MHB 1004
1 . Metse dɛ Gyefo n' se,
W' ahoɔdzen suar ampa;
Na dwen do weɔn na sɔr,
Fa Me yɛ w'adze nyina.

     Jesus tuaa ne nyina,
     Ne nyina fir Noara;
     Bɔn egu mo ho fi dɛnn,
     Ɔahor ma ayɛ fitaa.

MHB 1004
2 . Ewùradze, menyà ehu
Dɛ Wo nkotsee Wo tum
Na otu kwata bɔr,
Na ɔnam 'koma bo.

MHB 1004
3 . 'Midze, minnyi yie bi a
Medze bɛgye W'adom;
M'bɔhor me ntar fitaa
Wɔ Eguambaa bɔgyaa mu.

MHB 1004
4 . Da bi a me kra bɔsoɛr
Mo wumpa dὸ afow sor,
Jesus tuaa ne nyina!
Begyigye wim' hɔ nyina.

MHB 1004
5 . Na minya mudu sor
Ahengua n' enyim hɔ a,
Medze m'asadze nyina
Bogu N'anànadze hɔ.

MHB 1005
1 . Ao, dwen ofi a ɔwɔ hɔ ho,
Osi baka fɛɛfɛw n' ho hɔ,
Mbrέ apapafo a wonnkowu pɛn
Woewuna hɔn ntar efufuw . . . .
     
Ɔwɔ hɔ!. . . . Ɔwɔ hɔ! . . .

MHB 1005
2 . Ao, dwen w'afέ a wɔwɔ hɔ ho,
Hɔn a woedzi kan ewie akwantu n',
Dwen ndwom a wɔrotow n' hɔ no ho,
Wɔ Nyamѐ ahemfi no mu hɔ . . .

MHB 1005
3 . M'Agyenkwa no so ɔwɔ hɔ,
Hɔ na m'asɛfo akɔhom,
Da bi mo so m'befi yaw nsa
Makɔ ahomka man no mu . . .

MHB 1005
4 . Aka kùmaa ma meedu fie hɔ,
M'enyi tua m'akwantu n'ewiei,
M'adɔfo dodὸwara wɔ hɔ a
Hɔn enyiwa tua mo so kwan. . . .

MHB 1006
1 . Man bi wɔ hɔ a ɔhyerɛn sen wi mpo,
Na yɛdze gyedzi hu n' wɔ ekyir;
Na Egya n' rotweɔn wɔ kwan no do,
Oesiesie kobew ama hɛn hɔ.

      Da bi da . . . dɛɛdɛw n' mu
      Yebehyia wɔ mpoano fɛɛfɛw n' do.
      Da bi da . . . dɛɛdɛw n' mu,
      Yebehyia wɔ mpoano fɛɛfɛw n' do.

MHB 1006
2 . Yɛbɔtow wɔ mpoano fɛɛfɛw n' do
Esiarfo hɔn ndwom a ɔyɛ dɛw n';
Hɛn sunsum nnkedzi yaw ara pɛn,
Apempen nnkɔfὸra hɛn ahomgye.

MHB 1006
3 . Hɛn Egya dɔyɛfὸ a ɔwɔ sor hɔ,
Yɛdze hɛn ayɛyi bɛkɛma N'
Wɔ no dɔ ayamùyie no ne ntsi,
Wɔ nhyirà a ɔdze adom hɛn ha.

MHB 1007
1 . Ɔman bi wɔ hɔ, no mu hyerɛn,
No wim' tsew wann daa nyina
Hɔ sum nn-gye dabiara pɛn:
Agyenkwa hyerɛn hɔ daa.

      Sɛ yɛsoa. . . mbeamudua n' a. . .
      Nna ahenkyɛw n'. . . so yɛbɔsoa,. . .
      Na yɛnye . . . ahoɔfɛfo astena, . . .
      Wɔ ahomka no mu da nyina.

MHB 1007
2 . Beebi wɔ hɔ, asomdwee bea
Ɔbra po yi n' ekyir,
Hɔ ehum nn-kotu hɛn da:
Sie w'adze nyina wɔ hɔ.

MHB 1007
3 . Ofi bi wɔ hɔ, enyimnyam fi,
Sor ahemfi papa;
Na hɔn a yɛdɔ hɔn wɔ ha 'i
Bɛyɛ etuu wɔ hɔ.

MHB 1007
4 . Hɛn kɔn dɔ dɛ yegya bea yi a
Orutwam' hwew hwew yi;
Na yɛkɔfὸra dɔmtutuw n' a
Hɔn dɛw ɔmmbɔ adze da n'.

MHB 1008
1 . Ana yebehyia baka n' ho,
Mbrɛ ahohyѐrɛnfo edua n',
Dza no nsu gyenen-gyenen pem
Daa wɔ Nyame N'egua nkyɛn n'?

       Nyew, yebehyia baka no ho,
Baka fɛɛfɛw, baka fɛɛfɛw no ho;
Yɛnyѐ esiarfo n' behyia baka no ho;
Ofi Nyame N'eguam' pem n'.

MHB 1008
2 . Baka fɛɛfɛw n' nkɔnkɔnoa hɔ,
Yeboguar ne mpetsema n',
Yɛpasar na yeeyi ayɛw,
Ahomka da fɛɛfɛw n' nyina,

MHB 1008
3 . Yerubodu baka fɛɛfɛw n' ho a,
Yɛbɔto adzesoa nyina fam';
Adom bɛgye hɛn kra efim',
Na ɔama ntar nye ahenkyɛw.

MHB 1008
4 . Baka fɛɛfɛw no hyerɛn a,
Hɛn Agyenkwa N'enyim no a,
Esiarfo a wonnwu da no
Wotu nkwagye ndwom wɔtow.

MHB 1008
5 . 'Ka kùmaa ma yeedu baka n' ho,
Ma yeewie hɛn akwantu,
Ma yaakɛtse asomdwee ndwom a,
Onunu akoma nyina.

MHB 1009
1 . Bra Agyenkwa hɔ, mma nnyɛ ekyim:
Ɔakyѐrɛ hɛn finimfin ha n-dɛ,
Reka No mberɛwm'dɛ, Bra.

         N-hyiamu no bɛyɛ enigye
Ber-a hɛn akomam' astsew wɔ bɔn ho
Na yɛnye Ɔwὸ Agyenkwa atsena
Hɛn fi a onnyi ewiei n'mu.

MHB 1009
2 . Tsie, ɔse dɛ: Wɔmma mbofra kwan!
Wɔmma akoma nyina ndzi ehurusi;
Ma yɛmfa No nyɛ hɛn afamudze:
Mma nnyɛ ekyim, na bra.

MHB 1009
3 . Dwen prɛko bio dɛ ɔwɔ ha ndɛ;
Bu Ne siar frɛ no bi, na dzi do;
Tsie, N'awɔse ndze n'rowosow dɛ:
Ao, me mba, ao, hom mbra!

MHB 101
1 . ABRƐFO ahomgye,
'Werɛhofo dɛw,
Ehufo enyidar,
Ɔhɔho ne fie,
Daa ahoɔdzen,
Mbusu m' guandɔbea,
'Gyenkwa, Nyɛnko.

MHB 101
2 . Sundzi a ɔdɔ dze
Ne tsir to do,
Hɔn a woruwu asomdwee,
Ewufo nkwa,
'Hobrɛadzefo kwan,
Ewiei akatua,
'Hotsewfo ahom,
'Gyenkwa, Nyɛnko.

MHB 101
3 . Sɛ me nan fintsiw a, 
M'bosu afrɛ W';
Abrɛfo ahenkyɛw,
Ɔsor mbeamudua,
Sɛ me nan fom a,
Bɔ mo ho ban,
Nokwafo, dɔfo,
'Gyenkwa, Nyɛnko.

MHB 101
4 . M'bɔbɔ W' dzin akyerɛ,
M'bɛma Wo do,
M'behyira W' mahyɛ W' 'nyam,
M'beyi W' ayɛw;
Mo ndwuma nyina,
Wiadze a onnyi ewiei,
 Meyɛ Wodze daa,
'Gyenkwa, Nyɛnko.

MHB 1010
1 . ANÀ ɔwo rennyɛ hwee? Naasὸ edwuma wɔ hɔ,
Mo Wùra No turo mu, wo ho edwuma wɔ hɔ.
Yɛ abofra nokwafo gyina w’aweɔmber do;
Mbrɛ wo Wùra frɛ w’ biara tsen wo nsa suo mu bi.

   Suo mu bi, suo mu bi, tsen wo nsa suo mu bi;
   Afonafo retsew hwe; tsen wo nsa suo mu bi;
   Suo mu bi, suo mu bi, tsen wo nsa suo mu bi,
   Jesus da ho refrɛ; tsen wo nsa suo m’ bi.

MHB 1010
2 . Anà ayɛ komm tse hɔ ? Ndwom wɔ ha a wɔtow;
Bohur N’ayɛyi ndwom, bosuo mu ma yɛntow;
Gyedzi ndze nyina sesa, po nye aman do,
Ma ɔkɛpem sor do; tsen wo nsa suo mu bi.

MHB 1011
1 . NA wɔwoo m’ ma meewu,
Maato honam yi famù ?
Ana me kra wɔ dɛ otu,
Kɔ wiadze fofor bi m?
Man a sum agye do,
Nyimpa n’adwen hwira mu,
Asamankyir hɔ nwinwin na
Mbrɛ adze nyina wѐrɛ fir n’.

MHB 1011
2 . Minya fi asaase kɔ a,
M’ewie bowie me dɛn ?
Siar anaa mbusù a onnyi ewiei
Ɔbɛyɛ me kyɛpɛn;
Abɛn ne ndze n’ nyan mѐ a,
M’befi me nda mù masoɛr, ’
Mehu Enyimnyam Tsɛmbuafo n’
Nye wimù a ɔredzɛw n’.

MHB 1011
3 . M’befi me nda mu dɛn ?
Konyim anaa yaw mù a ?
M’behyia atsɛn hun anaà atsɛn pa ?
N-dom anaa nhyirà a ?
Ana engyirfo bɛfa,
Hɔn nuà akɔ asɛndzii ?
Ana mbɔnsam bɔwɔ m' kra ntaa,
Akɔ ma woeebu n' fɔ ?

MHB 1011
4 . Dza munnhu m’ yi woana
Bomm esi no pi ?
Dɛ m’bɔfora hɔn a wɔapaa hɔn n’
Anaa m’bɔforà esiarfo n’ ?
Woeyi m’ Nyame nkyɛn a,
Menye m’ Gyefo bɛsténa ?
Nyame bɛhyɛ dɛ monkɔ heaven
Anaa menkɛda hɛll?

MHB 1011
5 . Ao! Ɔwὸ a emmpɛ dɛ,
Bɔnyɛnyi biara wu !
Woara wui ma aagye me kra
Wɔ mbusù a onnyi ewiei mu !
Kyѐrɛ m’ mbrɛ menyɛ mimfi
W'ebufuwhyew no nsa,
Ama sɛ bɛtséna W'egua n' dὸ a,
Medze dɛw meepue hɔ.

MHB 1011
6 . Woarà ankasa nye kwan n’,
Kyérɛ Woho wɔ mo mu;
Ama maahwer me mher tsiabaa ’i,
Wɔ W'apɛdze ne yɛ m’;
Ama maadɔ m’ Nyame.
Osiandέ odzii kan dɔɔ m';
Na meeyi Wo ayɛw daa wɔ
W‘enyimnyam tsѐnabew hɔ.

MHB 1012
1 . HƐN Wùra kɛse rutu,
Asorɛkye rubu akɛse;
Wimu enyi ebir kebikebi,
Yennyi boafo anaa sumabcw.
Anà ɔnnyɛ wo asɛm dɛ yeruwu yi ?
Eyɛ dɛn tum da dɛm ?
Naaso aber nyina iriyi hɛn hu dɛ
Annyɛ a yɛbɔkɔ nsuadze.

Mframa nye asorɛkye
Betsie Me ndze: Dzinn, yɛ komm !
Sɛ po a oetutu ne tsir egu do o,
Mbɔnsam o, nyimpa o,
Anaadɛ ebɛnadze ara o,
Nsu biara nnkotum amen hɛn yi,
Epo nye asaase nye wimù hɔn Wùra da mu,
Hɔn a wɔdze dɛw betsie Ne ndze;
Dzinn, yɛ komm!
Dzinn, yɛ komm!
Hɔn a wɔdze dɛw betsie Ne ndze:
Dzinn, Dzinn, yɛ komm!.

MHB 1012
2 . Mo Wura, medze awerɛhow sunsum
Abɔ me tsir adze ndɛ,
Awerɛhow ahyɛ m’akoma n’ase:
Ao, meserɛ Wo, nyan na gye m' nkwa !
Mframa nye atseetsee na nsupram yi
Rohom me kra a ɔrodɔ no do,
Na m’ Ewuradze dɔfo, muruwu, muruwu;
Ao, meserɛ Wo yɛ ntsɛm na suo so me nsamu !

MHB 1013
1 . ANA rigya Jesus hɔ akɔ anafua yi,
Wo nko ara ako yaw na sum mu ?
Ana bɔpow Ne fafir nye No nkwa a ɔdze rema wo yi ?
’Yi nye asomdwee a ennhu bi pɛn ?
Ana rigya No hɔ akɔ, ana rigya no hɔ akɔ ?
Ana rigya Jesus hɔ akɔ anafua yi ?

MHB 1013
2 . Ana rigya Jesus a ɔyɛ wo nyɛnko no hɔ akɔ,
Nyɛnko a ɔkye yɛ nokwar daa ?
Ɔbɛkyekye wo werɛ, ɔakyerɛ wo kwan,
ɔakõ agye wo,
Ɔbɛyɛ ne nyina kwa ama wo.

MHB 1013
3 . Jesus dze ɔdɔ a wonnsusu no ho amandzɛ wui,
Da hi ɔbɔɔ werdam maa abɔn;
Ao! Hwɛ No bɔgyaa wɔ esutsen nwanwa no mu,
Ɔbahohor efifidze nyina.

MHB 1014
1 . TSIE Guanhwɛfo n’ Ne ndze nà ɔda m’
Wɔ sar do noho kɔnkɔn no m’,
Ɔrefrɛ No nguàn a wɔatɔ gon,
Efi nguambuw mu kɔ ekyirkyir.

   Fa hɔn bra, fa hɔn bra,
   Fa hɔn fi bɔn nhaban no m’ bra,
   Fa hɔn bra, fa hɔn bra,
   Fa hɔn a wɔatɔ gon n’ bra Jesus.

MHB 1014
2 . Woana bakaboa Guanhwefo yi.
Na aahwehwe nguan a waata gon?
Woana dze han beba buw no m’
Mbre wobefi awaw no mu ‘?

MHB 1014
3 . Tsie! Worusũ sar do noho,
Nkokwaa atsentsen etsifi;
Tsie ! Hɛn Wùra nà ɔrekã kyerɛ w’ dɛ
Kɔhwehwɛ Mo nguan fa hɔn bra.

MHB 1015
1 . DÀ a ɔbɛba, dà a ɔbɛba
Abɛkan N’edwindze,
N’edwindze a wɔsom bo nyina;
Nedze a ɔdɔ hɔn.

     Hyɛnhyɛn dɛ adzekyee nworaba
     Wɔfemfam N’ahenman m’;
     Wɔbɛhyerɛn hɔn ahoɔfɛw n ’ mu
     Ne kyɛw ho nworaba.

MHB 1015
2 . Ɔbɔboa, ɔbɔboa
Hɔn anὸ akɔ N’ahenman m’;
Hɔn a hɔn ho tsew, hɔn a wɔhyѐrɛn.
Nedze a ɔdɔ hɔn.

MHB 1015
3 . Mbofraba, mbofrabà a,
Wɔdɔ hɔn Pomfo no,
Hɔn nye N’ewindze a wɔsom bo n’,
Nedze a ɔdɔ hɔn.

MHB 1016
1 . MEYƐ hɔho wɔ ha,
Sor nye me fie;
Asaase yέ awerɛhow,
Sor nye me fie;
Mbusu nye awerɛhow,
Etwa mo ho ehyia;
Ɔsor nye m'Egya kùrowm',
Sor nye me fie.

MHB 1016
2 . Kaansa ehum rutù a,
Sor nye me fie;
M'akwantu ɔyɛ tsia,
Sor nye me fie;
Mber n'ehum nye me fie;
Ɔnnkyɛr na abɔ adze;
Na ewiei n' m'bokodu fie
Sor nye me fie.

MHB 1016
3 . M'Agyenkwa Ne nkyɛn hɔ-
Sor nye me fie-
Ɔbɛhyɛ m' enyimnyam,
Sor nye me fie;
Eyiefo nye esiarfὸ a
Modɔ hɔn nyina wɔ hɔ;
Hɔ na mo so m'bɔhom,
Sor nye me fie.

MHB 1016
4 . Dɛm ntsi minndzi nkɔmbɔ,
Sor nye me fie;
Me kyɛpɛn tse dɛn ara a,
Sor nye me fie;
Mo Wura abanyimfa
Na m'begyina ampa;
Ɔsor nye m'Egya kùrom',
Sor nye me fie.

MHB 1017
1 . Wiadze ruwu; daa nyinara
Mpempem mpempem na wɔsen kɔ!
Christianfo, hom m-per ngye hɔn;
Hom nka Jesus nkyѐrɛ hɔn ntsɛntsɛm.

MHB 1017
2 . Ahodze, ahoɔdzen, nyimdzee,
Nyew, hom n-kwa mpo hom mfa mma;
Hom Gyefo ayɛ bi ama hom!
Na 'bɛn na hom nnkɛyɛ ama N'?

MHB 1017
3 . Nyame No Sunsum, fi edzi,
Keka po mu, nunu kwaa mu.
Mbew nyina do, mbea nyinara,
Prapra Nyame Ne mba boà ano.

MHB 1018
1 . AWERƐKYEKYER Nyankopɔn,
Gye nyim no yɛ Wodze;
Woara Wodze na yɛdze ma W'
Wɔ daa ayɛyi mu.

MHB 1018
10 . Nna hom ma yɛnhom do nkodu
Edà a yebodu fie;
O bra, yɛ ntsɛm fi sor sian bra
Jesus, Pomfo Kɛse!

MHB 1018
2 . Yɛnam Woara Wo mu yɛbae,
Hɛn akoma yɛ kor;
O Jesus, yehyiaa Wo dzin mu,
Yɛpaam' so Wo dzin mu.

MHB 1018
3 . Yɛpaam' honamm', nnyɛ sunsum mu,
Na hɛn adwen si kor;
Hɛn nyina yɛfam Jesus hὸ a,
Hɛn nsa bɛda nsam' daa.

MHB 1018
4 . Hɛn sunsum nyinaa yέ adze kor,
Wɔpaa hɛnm' à ɔnnkɛyɛ;
Nkokwaa bɔsoɛr, epo bɛpram,
Worunntum mmpaa hɛn mu.

MHB 1018
5 . Hɛn nkwa wɔ Christ hɔ wɔ Nyamem';
Hɛn Nkwa befir edze ntsɛm,
Na oeyi N' enyimnyam akyѐrɛ
Wɔ Ne mfɛwbam' wɔ ha.

MHB 1018
6 . Hɛn sunsum wɔ No tum n-sam',
Ɔdze hɛn besie daa;
Na menye wo yɛnye N' begyina
zion koko no do.

MHB 1018
7 . Hɛn enyi bohu No wɔ hɔ,
Yɛbɛhyѐrɛn dɛ ꓛno:
Ahotsewfo nye abɔfo hyia a,
O 'bɛn enyimnyam nye 'i!

MHB 1018
8 . O, n-hyiamu no bɛyɛ dɛw!
Yɛbɛhyɛ ntar fitaa,
Yebenyinam menankɔnson
Na yɛasoa ahenkyɛw.

MHB 1018
9 . Nna hom mbɔ mbɔdzen ma yɛnko,
Yɛnko ntsew mu nkɔ sor;
Hɛn adwen ngyinà ewiei no do,
Hɛn enyi ntsim botae n'.

MHB 1019
10 NYAME, fa wo nhyira pon hɛn,
Ma yɛnkɔ asomdwee mu;
Yɛnda ho ndzi sor edziban;
Dɔr hɛn gyedzi nye hɛn dɔ:
Fa akomatɔmù hyɛ hɛn mu;
Yɛdze hɛn 'koma ma Wo;
Yenya du hɛn siar bea no dὸ a,
Yɛbɛma Wo ayɛyi pa!
Alleluia.      Amen.

MHB 102
1 . BƐKYEBO Dɔ a daa ayɛ ma,
Daa nyina ɔpem kwa,
Wɔkyɛ ma obiara nya bi,
Ɔwɔ hɔ daa, ɔnnsa.

MHB 102
2 . Hɛn anofamfa bɔ Dzin no,
Dzin no sen edzin nyina;
Ɔdɔ nko na onyim mbrɛ ofi,
Na ɔtse ɔdɔ ase.

MHB 102
3 . Bi a yɛnnkɔfow akɔ sor,
'Wuradze Christ aba famu;
Yɛhwehwɛ No wɔ bun mu kwa,
Bun biara nnkɛmen No.

MHB 102
4 . Asomdwee mu enyigye anaa
Bɔn mu awerɛhow,
Odzi N'ankasa ho dase,
Ne dasee wɔ No mu.

MHB 102
5 . Dɛw mu o, nwen mu o, aber biara 
Ɔyɛ Ɔboafo kɛse;
Gyedzi da ho wɔ N' Olivet, 
Ɔdɔ wɔ N' Galilee.

MHB 102
6 . N'atar a wɔammpam mu ayarsa n',
Ɔbɛn hɛn yaw mpa mpo;
Yɛper na yɛdze hɛn nsa ka N',
Na yenya ayarsa.

MHB 102
7 . Yedua No do dze hɛn mpaabɔ, 
Mbofra mpaabɔ mpo koraa;
Dza ewufo ka no berɛww mpo,
Ne dzin ahyɛ mu ma.

MHB 102
8 . Hɛn nyina hɛn Ewuradze na hɛn Wura,
Mbrɛ hɛn dzin tse biara,
Yedzi W'ekyir, yɛtse Wo frɛ,
Yɛdze W' sɔ hɛn bra hwɛ.

MHB 1020
1 . EWÙRADZE a meda ho twer Wo,
'Besie m' nokwarm' akɔ ewiei;
Wo nokwar, Wo dɔ, nye Wo tum
Bɛgye m' akɔ me mber ewiei;
Sɛ moto honam yi ase a
'Dze kyɛw a ɔnnsɛɛ botua m' kaw.

MHB 1020
2 . Jesus, Wo dzin kɛse no mu
Na mirikedzi owu do nym;
Migya dɛtse durdur yi hɔ
Na abɔfo soa m' atsaban do a,
Me kra botwà owu-mprɛnu mpὸ a,
Na oedzi hen daa daa wɔ wim'.

MHB 1020
3 . Enyi nnhunii, aso nn-tsee
Dza Christ ahyehyέ ama Ne mba a
Wɔnam Gyefo n' tum mu dzi nyim;
Wɔkɔ emudzi n'etsiwa mu
Wɔdze hɔn nan tsia owu do,
Wowu ahomkam' hyia hɔn Wùra.

MHB 1020
4 . Ana 'pɛ dɛ ehwehwɛ hu
Dzin fofor a wɔdze bɛma wo?
Dzi aper wɔ wo tamfo do nyim wɔ wum';
Ɔno 'reper hwehwɛ no gyan:
Konyim nko na otum kyerɛ.

MHB 1021
1 . YESÙ mfɛfὸ a wɔkɔ yɛ dɛn?
Yesùro owu dɛm dɛn?
Ana nnyɛ Jesus Ne dzѐ à ɔdze
Frɛ hɔn kɔ Ne nkyɛn bi a?

MHB 1021
2 . Ohyira No nkὸrɔfo nyina hɔn nda
Ɔdwedwe adaa nyina:
Henfa na mfɛwba no bɔhom?
Hɔn Tsir no Ne nkyɛn a?

MHB 1021
3 . Hɔ na ofi soɛree foow sor,
Na ɔkyerɛɛ hɛn kwan:
Ɔsoɛrda kɛse n' hɛn honam
Botù akɔ Ewùradze nkyɛn.

MHB 1021
4 . Sosὸ a, abɛn kɛse n' ɔmbɔm',
Na hɛn nkorɔfo nsoɛr;
Hom a hom gu daadzetsirm', hom nyan;
'Hotsewfo, hom mfow sor.

MHB 1022
1 . Enye me ntsѐna! onwim ano rotɔ;
Sum regye, Ewuradze, nye me ntsena!
Aboafo pa, na akyekyewѐrɛfo sã a,
Onnyibi-ne-bi-à-ɔba, enye m' ntsѐna!

MHB 1022
2 . N-kwa da ketseaba yi rotwe kɔ;
Wiadze dɛw repa; n' enyimnyam resen;
N-sakyer na ɔsɛɛ nkὸ ara na muhu;
Ao, 'Wὸ a ennsakyer da, enye me ntsѐna.

MHB 1022
3 . Mihia Wo me nkyɛn aber nyinara,
W' adom n-ko na ɔka siamfo hyɛ;
Gyafo nye Taafo wɔ hen ka Wo ho?
Isum o, ekan o, enye me ntsѐna.

MHB 1022
4 . Sɛ menye Wo nam a, munnsuro hwee;
Ɔyaw nnyɛ durdur, na nyinsu nnyɛ wen:
Owu, wo bɔr na wo konyim wɔ hen?
Mo konyim wɔ do daa, sɛ 'Wo nye m' tsѐ a.

MHB 1022
5 . Murumua m' enyi a, yi Wo mbeamùdua n' kyѐrɛ m';
Hyerɛn wɔ sum mu, kyѐrɛ m' ɔsor do kwan;
Ɔsor rehyѐrɛn, wiadze kusuww repa;
N-kwam' o, owum' o, enye me ntsѐna!

MHB 1023
1 . KANEÀ a yɛdze hwɛ hɛn kwan mu,
Mma yaammfom kwan yɛannyew;
Adom n-sù a ofi sor tɔ
Ma akwantufo nom bi;

MHB 1023
2 . Edziban a ofi sor tɔ
Ma yɛdze nyɛn hɛn kra:
Nwomà a yɛkenkan a yehu
Mbrɛ ɔsor man mu tse;

MHB 1023
3 . Ɔyɛ gyafadum anago,
Munumkum adzekyee;
Ɔbra po tu ne tsir gu do a,
Hɛn sekyɛ nye tabon.

MHB 1023
4 . Onyame Twerammpon N' Asɛm,
N' enyimmyam Ba N' Ahyɛmù,
Yeennya wo a yenntum bra yi bɔ,
Yenntum nnya Nyame man.

MHB 1023
5 . Ewùradze, dom hɛn ma yensũa
W' Asɛm mu nyansa n' yie,
Na yɛmfa mbofra 'koma ngye
Ne nkyѐrɛkyѐrɛ krɔnkrɔn no.

MHB 1024
1 . Bra ntsɛm, O hɛn Wùra, pa Jesus,
Ansaana adze akye,
Yenyan a ma yenhu W' enyim
Anapa yέ Ewia ma hɛn.

MHB 1024
2 . Bɛn hɛn O hɛn Wùra pa Jesus,
Na yeennsuro ara da;
Ewiaber mu hyew kã hɛn a,
Yɛsѐrɛ Wo dɛ yɛ hɛn Nwin.

MHB 1024
3 . Ka hɛn nkyɛn, Wùra pa Jesus,
Ber a ewia akɔtɔ;
Ewimbir a yɛaberɛ no,
Woara yɛ hɛn Ahomgye.

MHB 1025
1 . ADZEKYEE kan
Ama menyan,
Na mefi me nda mu;
M' Egya, minyim
Dɛ Wo dɔ nko
Na ɔkὸra W' abofra.

MHB 1025
2 . N-dɛ da yi,
Meserɛ Wo,
Gya me, yɛ mo Hwɛfo;
Yi mo bɔn kɔ,
Jesus siarfo,
Na ma mentsѐna Wo nkyɛn.

MHB 1025
3 . O Sunsum a
Ema adom,
Bɛtsѐna m' akoma mu;
Ma memfata,
Na da bi so
Maabà ebohu W' enyim.

MHB 1026
1 . Ewùradze, yɛrefrɛ Wo;
Nye hɛn ntsѐna, hɛn Hɔho pa,
Ber a ewia rokɔtɔ
Ma adzesaa so reba.

MHB 1026
2 . Hɔn a hɔn werɛ ahow,
Nye hɔn ntsѐna, hɔn Hɔho pa;
Fa W'asomdwee na Wo dɛw
Hyɛ hɔn akoma mu ma.

MHB 1026
3 . Boa akomà a oepira
Nà obiarà a ɔretseetsee n';
Tsѐna hɔn mu dɛ Hɔho pa,
Fa W'adom bɛhyɛ hɔn dzen.

MHB 1026
4 . Fa Wo nkwagye tum bɔsoɛ
Na hyira ɔkra biara;
Ewimbir yim' bra bɛyɛ
Ndzebɔnyɛfo Hɔho pa.

MHB 1027
1 . ADZЀ akye O!
Da fofor yi
Dze enyigye frɛ me dɛ
Monsoɛr m-fi me mpa do.

MHB 1027
2 . Adzekyee
Pa a ɔtse dɛm
Nn-kyee wɔ wiadze ha pɛn 
Da fɛɛfɛw yi yɛ sὸronko.

MHB 1027
3 . Adzekyee
Pii bɛba bio;
Na wim' a ɔatsew kann yi
Ɔnnkɛyɛ dɛmara bio.

MHB 1027
4 . Sor Egya,
M' asɔr nye dɛ
Ma menyɛ dza Ɔwo 'pɛ
Ndɛ da yi nye mber nyina.

MHB 1028
1 . Mepɛ mesũa Jesus:
Ɔyέ ayamuyie;
Obowui agye m' nkwa,
Wɔbɔɔ N' mbeamuduam'.

MHB 1028
2 . Sɛ mokɔ Jesus hɔ a,
Obetsie m' asɔr,
Ɔbɛma mo hὸ atsew,
Ɔdze m' bɔn bɛkyɛ m'.

MHB 1028
3 . Mobɔdwen Jesus ho:
Ɔyɛ dɔ dodow
Ɔtse N' ahenguam hɔ,
Ɔhwɛ m' ase ha.

MHB 1028
4 . Sɛ mo werɛ twer Jesus,
Sɛ meyɛ Ne pέ a,
Nna m' ahom bɛka m' ho,
Biribiara nnkɛyɛ m'.

MHB 1028
5 . Yamùyiefo pa Jesus!
Nkyɛ oeesuo me nsam',
Na ewiei n' ɔaagye m' ato
Ɔman papa n' mu.

MHB 1029
1 . Sɛ meba Jesus hɔ a,
Mo hom bɔtɔ mo ho;
Sɛ mo werɛ how a
Ɔbɛkyekye m' werɛ.

       Sɛ meba Jesus hɔ a,
       Ahomka bɛka m';
       Oegum' arà refrɛ
       Mbofra tse dɛ emi.

MHB 1029
2 . Sɛ meba Jesus hɔ a,
Obetsie m' asɔr,
Ɔbɔdɔ m' ampaara,
Owui maa mo bɔn.

MHB 1029
3 . Sɛ meba Jesus hɔ a,
Obosuo me nsam',
Obogum' ara egya me
Akɔ man papam'.

MHB 1029
4 . Hɔ menye mbofra pa
Bɛhyɛ ntar fitaa;
Mubohu m' Agyenkwà ampa
Wɔ sor man n' mu daa.

MHB 103
1 . HƐN nyina hɛn Ewuradze na hɛn Wura,
Mbrɛ hɛn dzin tse biara,
Yedzi W'ekyir, yɛtse Wo frɛ
Yɛdze W' sɔ hɛn bra hwɛ.

MHB 103
2 . Ibun hɛn atsɛn, Wo krɔnkrɔnyɛ
Bu hɛn akɔndɔ nyina fɔ;
Yinom yɛ ebufuw ma 
Wo dɔ a Ɔtwe hɛn bɛn Wo no.

MHB 103
3 . Hɛn nsusui nyina da W'enyim;
Da W'enyim adagyaw,
Bɔn a yɛdze esuma nyina
Wo kan no hyerɛn do.

MHB 103
4 . Yɛyɛ mberɛw, yɛyɛ efurafo mpo a, 
Otwar dɛ egye hɛn som;
Yɛdze hɛn akyɛdze ahorow brɛ W',
Ɔwo nnkɔpow biara.

MHB 103
5 . Yekwetsir Wo a yɛhwer adze nyina,
Ndwuma nyina yɛ gyan;
Wo mbeamudua no sunsum mpo 
Ɔhyerɛn sen ewia.

MHB 103
6 . Hɛn Nyɛnko, Nua na hɛn Ewuradze, 
Yensi dɛn yɛnsom Wo?
Nnyɛ dzin, nnyɛ som ho nhyehyɛɛ bi 
Dɛ W'ekyir a yedzi nko.

MHB 103
7 . Yɛnntse asɛm yie, yemmbu adze yie,
Yɛbɔ mpaa bi na bi;
Ɔwo nye Kan n', Nokwar n' na Kwan, 
Dɛ mbrɛ ɔtse biara.

MHB 1030
1 . Hwɛ, bɔw mpѐtsema hyɛnhyɛnn
Sosɔ nhaban do;
Ber, a wɔrehyѐrɛn, wɔkyѐrɛ
Dɛ, Nyame ye daa.

MHB 1030
2 . Hwɛ 'napa wi nsѐrɛmɛn,
Ɔsesa kwaa mu,
Dzinn, naaso wɔrekã
'Dɛ, Nyame ye daa.

MHB 1030
3 . Tsie koko n' woraba,
No nko da hɔ no,
Eminim à ɔrobɔ n' kã
Dɛ, Nyame ye daa.

MHB 1030
4 . Dua no sor nhaban mu,
Mbrɛ suro bi nnyi n',
Nnoma rotow ndwom kyѐrɛ
Dɛ, Nyame ye daa.

MHB 1030
5 . M' akoma, ndaase ndwom n',
Fa w' afamùdze bra,
Ndzɛmba nyina bɔm' kã
Dɛ, Nyame ye daa.

MHB 1031
1 . Wɔntow ehurusi ndwom no,
Hom ndwom a ɔyɛ dɛw no;
Hom werɛ mfir hom yaw nyina,
Na hom nhue hom ayɛyi
Mma nyia oegya hom aba ha
Nye mfɛfo ebehyia mu,
Hɔn a wɔakyerɛkyerɛ hɛn
Mbrɛ wodua kɔ Jesus hɔ.

     Wɔntow ndwom, wɔntow ndwom,
     Dɛw na enyigye ndwom no,
     Wɔntow ndwom, wɔntow ndwom,
     Ahomka afe ndwom no.

MHB 1031
2 . Binom dze ndwom nye mfrankaa baa
M-feda hɛn nhyiamu n' mù a,
Wɔrotow Hosanna ndɛ wɔ
Ɔsor mbrɛ abɔfo wɔ n';
Hɔ, Jesus N' enyimnyam mu hɔ,
Na wɔwɔ riyi N' ayɛw,
Nyame dɔ nsɛm dadaada n',
Ɔnye dza wɔtow no hɔ.

MHB 1031
3 . Ao, hɛn Egya, yɛda W' ase,
Wɔ afe yi na ne nhyira;
Ao, nkyɛ hɛn a yeehyia ha nyina,
Hɛn akoma aada W' ase,
Ao, Agyenkwa, yɛda W' ase,
'Dze Wo bɔgyaa apon hɛn:

MHB 1032
1 . WƆMBƆ abɛn n' mu, wɔmbɔm',
Ahomkà awɔsѐ abɛn n';
Wɔmma amanaman ntse,
Nkɛpem wiadze ntuadze;
Afahodzi afe n' aba!
Hom a wɔapon hom, hom nsan mbra.

MHB 1032
2 . Jesus, Sɔfopanyin,
Ɔaba werdam prɛko;
Sunsùm a wɔahaw, wɔnhom;
Awѐrɛfo ndzi dɛw,
Afahodzi afe n' aba!
Hom a wɔapon hom, hom nsan mbra.

MHB 1032
3 . Wonyi Eguambaa n'ayɛw,
Mbusupadze Eguambaa n';
Werdam wɔ No bɔgyaam'-
Wɔnkã wɔ aman nyina do.
Afahodzi afe n' aba!
Hom a wɔapon hom, hom nsan mbra.

MHB 1032
4 . Hom, bɔn nye hɛll n-kὸwaa,
Hom mfa homho hom ndzi,
Hom nnya nkwa ntsena Christ mu,
Hom nyi Jesus ayɛw;
Afahodzi afe n' aba!
Hom a wɔapon hom, hom nsan mbra.

MHB 1032
5 . Hom a wɔatɔn hom sor
Egyapadze koraa,
Christ dɔ hὸ akyɛdze ny' yi,
Hom ngye hom adze kwa bio:
Afahodzi afe n' aba!
Hom a wɔapon hom, hom nsan mbra,

MHB 1032
6 . Hom ntsie nsɛmpa n' abɛn n'
Ɔsor adom nsɛmpa n'
Na hom nnya nkwa mfir ha
Nkefir hom Agyenkwa enyim.
Afahodze afe n' aba!
Hom a wɔapon hom, hom nsan mbra.

MHB 1033
1 . Ɔkra bɔnyarfo Gyefo,
Ma m' gyedzi ma ɔmbɔ m'esu!
Wie W'adom edwùma kɛse n'
Twa no tsia wɔ tseneem'.

MHB 1033
2 . Kasa bio dɛ, Wo ho mfiri!
Yi mo mu bɔn fi hɔ,
Yi fintsidua nyina fi hɔ
Fa dɔ mu tutu no hɔ.

MHB 1033
3 . Monnkɔhewhwέ adzѐ a osuar,
Mommkɔhwehwέ adzѐ a ɔsõ,
Kyɛn dɛ wodze Christ bɛma m'
Christ n-ko, sor o, ase o.

MHB 1033
4 . Kɛtsѐankyɛ maapem adze!
Nkyɛ mbrɛ metse nyina aayew!
Ma menyew adze nyinaa,
Ma mo Wura nyɛ m'adze nyina.

MHB 1034
1 . Bra Jesus hɔ sesei.

MHB 1034
2 . Ɔbɛgye w' nkwa sesei.

MHB 1034
3 . Woana gye dzi sesei?

MHB 1034
4 . 'Mi megye dzi sesei.

MHB 1034
5 . Abɔdzin nka Nyame.

MHB 1035
1 . MBRƐ mudua dɔ Jesus,
Osiandɛ odzii kan dɔɔ m'.

MHB 1035
2 . Mo werɛ nnkefir N' da,
Ɔno owui maa me.

MHB 1035
3 . Metse mema Jesus:
Ɔdze No nkwa maa me.

MHB 1035
4 . Jesus siarfo, kὸra me:
Motwer Wo dzin nkotoo.

MHB 1035
5 . Ao, Jesus, m' bɔdɔ Wo:
M' bɔdɔ W' akɔ owum'.

MHB 1035
6 . Enyimnyam nka Jesus,
Wɔ dɔ a ɔdze adɔ m'.

MHB 1036
1 . Ao, bra ma yendzi dɛw,
Sɛ nkan n' meyɛ hianyi a,
Afei menya Nyame ho dɔ,
Ɔdɔ a ɔkyɛn sika.

MHB 1036
2 . Ao bra ma yendzi dɛw,
Sɛ nkan n' motɔɔ bahaw a,
Afei menya Otumfo a
N'abaw weɔn me dabaa.

MHB 1036
3 . Ao, bra ma yendzi dɛw,
Sɛ nkan n' mobɔɔ ekὸ a,
Nyame dze No dɔ atwe me
Dɛ mensan m'Egya fie.

MHB 1036
4 . Ao, bra ma yendzi dɛw,
N-kyɛ me kra reyew;
M'Agyenkwa Jesus abɔtwe m'
Wɔ bɔn na abɔnsam nsa.

MHB 1036
5 . Ao, bra ma yendzi dɛw,
Afei menya Nyɛnkὸ a
No dɔ kyɛn onua mpo no dɔ,

MHB 1036
6 . Ao, bra ma yendzi dɛw,
Ao, 'wo a edɔ Jesus,
Nyame N'abɔdze nyinara,
Wonsuo m' yenyi N' ayɛw.

MHB 1037
1 . JESUS siarfo! Jesus siarfo!
'Wὸ a ѐdze Woho maa me ntsi,
Mma nngyaa m' mma minnkyin wɔ bɔn mu;
Ma membra mbɔhom Wo mu.

MHB 1037
2 . Abrɛfo nyina enyidar
Bɛyɛ mo so m' enyidar;
Jesus siarfo! Jesus siarfo!
Ma membra mbɔhom Wo mu.

MHB 1037
3 . Twe m' ekyir fi bɔn nyina ho,
Gye m' mara mo suban nsam';
Jesus siarfo! Jesus siarfo!
Ma membra mbɔhom Wo mu.

MHB 1037
4 . Enyingye pa, ahotɔ krɔnn,
Na Wo som dze bɛma me!
Jesus siarfo! Jesus siarfo!
Ma membra mbɔhom Wo mu.

MHB 1038
1 . ESUOM, mbrɛ Olive Koko do,
N-wὸraba nyina edundum’;
Esuom nna Agyenkwa No nko
Ɔrosɔr wɔ turo mu hɔ.

MHB 1038
2 . Esuom nna Agyenkwa No nko
Wɔ beebi nye hu ridzii aper;
No dɔ suanyi no mpὸ ennhu
No Wùra Ne yaw na Ne nyinsùwa.

MHB 1038
3 . Esuom nnà obinom hɔn bɔn ntsi,
Yaw Nyimpa orusũ bɔgya;
Naaso Nyià ɔkosɔw hɔ yaw m’ n’
N’ Egya Nyankopɔn no ɔmmpa N’.

MHB 1038
4 . Esuom nna wɔrotow ndwom bi a,
Abɔfo nko na wonyim tow,
Nyimpa biara mpo nntse ndwom a
Ɔdwedwe Agyenkwa Ne yaw n’.

MHB 1039
1 . AMPA, Nyankopɔn N’adom ara kwa,
Na ndɛ ɔama yɛtsѐ ase,
Sέ ɔbra n’akotorka yɛ dzen dέn ara,
Ɔagye hɛn ne nyina fir mu summ.
Dwuma pa biarà a yeedzi,
Ofir Nyame No mboa,
Ntsi yɛbɔtow Ebenezer na yɛakyѐrέ ase
Dɛ mbrε Nyame aboa hɛn ebodu nye ‘I,
         
          Ebenezer, mbrɛ Nyame aboa hɛn ebodu nye ‘I,
          Ebenezer, nyew, Nyame N’adὸm ara kwa.

MHB 1039
2 . Nyame bɛhyɛ hɛn dzen,
No dɔ bɔboa hɛn nyina,
Asomdwee na ntseasee
Bɛhyɛ hɛn som yi mã.
Yɛbɔbɔ m’ yɛayɛ kor,
Yɛasom Nyame dɛ mbrέ ɔsɛ,
Ama sɛ yewu kɔ a,
Yɛnye Christ aasoa N’ahenkyɛw.

MHB 104
1 . Pomfo kɛse, Nyame Eguambaa, 
Yɛdɔ Wo ho n-sɛm;
Ndwom biara nnyi hɔ a ɔyɛ dɛw
Dɛ Wo dzin nwanwa no.

MHB 104
2 . Ber a yɛwɔ wiadze mu yi, 
Jesus nye hɛn nkɔmbɔ:
Na ndzɛmba nyina so sɛɛ a
Jesus bɛyɛ hɛ ndwom.

MHB 104
3 . Da a yɛbɔfora esiarfo 
Wɔ sor man mu noho n'
Yɛbɛkam' yɛatow ndwom dɛɛdɛw,
Na Christ bɛyɛ hɛn ndwom.

MHB 1040
1 . 'Rotweɔn ayɛ dɛn, mo dɔfo?
Tsie w' Agyenkwa bɔn Adamfo
Rowasa bɔkɔɔ tu Wo fo
Dɛ, 'Mo nua, rotweɔn ayɛ dɛn?

MHB 1040
2 . Aso nkobu ne pɛ no hwee
Nyia No bɔgyaa kyii maa wo yi?
Ekyim dzi mbusu, soɛr si n' pi
Ao, mo nua, rotweɔn ayɛ dɛn?

MHB 1040
3 . Soɛr, bɛkamfo Ne dzin nwanwa n'
Jesus Ɔdomankoma Ba n'
Ka No do daa, onnkowie gyan;
Bra, mo nua, rotweɔn ayɛ dɛn?

MHB 1040
4 . Wo dwuma dzi ma w' Agyenkwa
Na wo nkorafo adasa;
Yɛ ntsɛm, buber n' abɛn ampa;
Fonafo, rotweɔn ayɛ dɛn?

MHB 1040
5 . Jesus Gyefo bɔ wo awoo!
Dɛ No dɔ no mma nnyi n' emuo;
Nkwa Wura na ɔresen n' o,
Mo dɔfo, rotweɔn ayɛ dɛn?

MHB 1041
1 . Asomdwee Hen!
Amanaman ruwu;
Wo mba a apon hɔn rotɔ akono.

MHB 1041
2 . Asomdwee Hen!
Ɔbɔn no dɔm abɛn!
Naaso yɛwɔ Wo nsam' a hwee nnyɛ hɛn.

MHB 1041
3 . Asomdwee Hen!
Yehia Wo daa nyina,
Dɛ nkwa na owu mu nye hɛn ntsena.

MHB 1041
4 . Asomdwee Hen!
Sesei ɔnye ndaamba,
W'adaworom, yɛnyɛ Wo nhyira mba.
       Amen.

MHB 1042
1 . DZEBƆNYƐNYI kɔbesae a mahaw,
Ɔdomankoma, mma nnto me seraha.
Ɔbra n'ehum rutu, kwanm' ayɛ kɔnn,
Ɔkra no Kwangyafo, gya m' kodu sɔnn.

MHB 1042
2 . Gya m' kodu fie, me kra no korabew,
Mbrɛ ankonam bɔbɔfo biara nnyew.
Me bra n'ewiei to m' a, Onyankopɔn,
Samanadze Kanea, gya m' kodu sɔnn.

MHB 1042
3 . 'Wo a kitsa samanadze saafee
Akra a woenya Wo no wɔnnhwehwɛ hwee;
'Wo yɛ Nokwar, Ɔkwan, N-kwa ma abɔn;
Annkɔa -wɔnnkɔ Christ e, gya m' kodu sɔnn.

MHB 1042
4 . Sum mu etumfo pii risi me mpa,
Woetwa ayer m'; minnya beebi memfa;
Naaso ber a medan Wo Nyame dɔ n',
M'adɔntsenhen tumfo! gya m' kodu sɔnn.

MHB 1042
5 . Medan Wo gya a, mabra; adze ehu m';
Motwer Wo a, mewie, owu nnkotum me;
M'adagyaw mu, boa me menyɛ tartweɔn:
Ankor-n'apem-Nyame, gya m' kodu sɔnn,

MHB 1042
6 . Sɛ 'Wo Christ gyà m' a, mowɔ asomdwee;
Me hia mu W'asɛm yɛ m' edzi-amee;
Migyaa moho ma Wo Sunsum Krɔnkrɔn,
Dɛ ekyim o, ntsɛm o, gya m' kodu sɔnn.

MHB 1043
1 . Ahosɛpɛw da ato hɛn,
Nyame N' adom no dɔɔ sõ daa;
Ɔama siar ayɛ hɛn kyɛpɛn,
Yɛbɔtonton No daa daa daa.

      Wonhur ndwom no, wɔmbɔm' kɛse,
      Ahosɛpɛw afe n' aba,
      Nyame Egya fata ndaase
      Yɛbɔtonton No daa daa daa.

MHB 1043
2 . Hɛn Wura Christ a nnsakyer da,
Twitwa gye hɛn Kwesida Skuul,
Kyerɛkyerɛ Wo mbofraba,
Wo a eyɛ Kwangyafo Kor.

MHB 1043
3 . Hɛn sũa, agor, dwuma nyinam',
Jesus, mbofra Damfo, bɛn hɛn;
'Wo nye hɛn Kwan, Nokwar, na Nkwa n'
Adze nyinam' kora hɛn Wo nkyɛn.

MHB 1044
1 . Nyame, ndɔbaa Wura,
Yɛbɔtonton Wo;
Dza yɛwɔ nyinara
W' ehumbɔbɔr nko.

MHB 1044
2 . Nyame, ndɔbaa Wura,
W' ayamuyie dɔɔ so:
Dza 'dze ma nyinara,

MHB 1044
3 . Nyame, ndɔbaa Wura,
Tsie Wo mba mpaayi;
Hɛn nkwa nyina fir Woara;
Gye hɛn ayɛyi.

MHB 1044
4 . Enyimnyam nkã Nyame,
Na Christ Agyenkwa,
Sunsum Krɔnkrɔn wonyi
Ne dzin ayɛw daa.

MHB 1045
1 . MBЀRANTSƐ na mbabaawa, nkɔdaa na mberwa,
Hom mfa ehurusi ndwom nkamfo
Ɔkyɛso Nyame nno; N' adom nwanwa
Wɔ amanaman nyinara mu.

      Enyimnyam, ndaase, na ntonton sɛ
     Ɔkyɛso Nyame, Ɔbaatan pa;
     Nkɔkowaba ntow ndwom nhyira No dɛ:
    Ɔkyɛso Nyame N' ayamuyie mmpa.

MHB 1045
2 . Yensi dɛn ara nda Nyame ase?
Yensi dɛn nkã No dɔ ho asɛm?
Yɛbɔtow N' ayamùyie ho ndwom kɛse,
Yɛbɔtoa N' adɔyɛ ho atsɛn.

MHB 1045
3 . Abɔdze biara nya N' akɔndɔdze;
Nam, nnoma na hambowa nyina so;
Ɔkyɛso Nyame ma wonya wodzi,
Ntsi wohuhor Ne dzin afebɔɔ.

MHB 1045
4 . Ao, hwɛ hamu nkyɛkyɛr ɔnye ndupɔn,
Dza wɔnnto nsa, so wɔnnto anan,
Ɔkyɛso Nyame nsamu bue ma hɔn
Ma wonya hɔn daadaa edziban.

MHB 1045
5 . Ɔkyɛso Nyame, hɛn Sunsum Krɔnkrɔn
Mfir Ne siar ewia no nhyɛ hɛn dzen,
Ntɔ Ne nhyira nsu no nyɛ hɛn prɔmprɔm,
Ma akra nyina nkamfo Ne dzin.

MHB 1045
6 . Ɔkyɛso Nyame ndom hɛn sor ndɔbaa,-
Sunsum N' aba nyinara,- mbordo.
Na sɛ bɛkyebo buber no nya bà a,
Yɛdze dɛw yeebu daa nkwa mbɔho.

MHB 1046
1 . Amansuon, hom mbra,
Na ndɔbaa Wura
N' adom nwanwa no
Sɛ ndaase mbordo.
Hom mfa akasamù
Ne ndze mbɔ hom nsam',
Na hom mbɔ se dɛ,
Ɔnnsõ Nyame yɛ.

    Ɔnnsõ Nyame yɛ
    Ɔnnsõ Nyame yɛ,
    Ɔsormba mma do,
    Asempa ngye do;
    Mpanyin na mbofra
    Mbasia na mbarima,
    Hom mbɔ se nka dɛ,
    Ɔnnsõ Nyame yɛ.

MHB 1046
2 . Ewia wɔ hɔ yi,
Nyankom nngyaa tɔ yi,
Buber nnkɔbɔ hɛn,
Yebenya kyɛpɛn,
Hɛn anomu nnkofuw,
Hɛn atam nnkosuw,
Ma daa yaakã dɛ,
Ɔnnsõ Nyame yɛ.

MHB 1046
3 . Sɛ ɔbra bisiw
Ma enyi do siw,
Sɛ ɔpaa hɛn do,
Ɔkyer do, bam do,
Sɛ yɛkà a ɔmmba,
Sɛ yɛyέ a ɔnnyέ a,
Hɛn ndwom daa nye dɛ,
Ɔnnsõ Nyame yɛ.

MHB 1046
4 . Hwɛ wo mbɔrkutu
N' ase onnkotu,
Wo ngo pɔr kakra
Nnkɛsa dabiara.
Tow petse Nyame,
Ɔbɛma amee,
Ma daa aakã dɛ,
Ɔnnso Nyame yɛ.

MHB 1047
4 Hom ntaa dzinn, ehum kɛse etu,
Fie gya edum, poma dzendzen ebu;
Hom nyɛ komm, ɔsagyefo atɔr,
Abefo reka mmɔm, hɔn enyiwa abɔ;
Na daakye Enyimnyam Hen Ne nkyɛn,
Christ mu ewufo benya hɔn kyɛpɛn,
Bɛkyebɔ Nkwa, Kan ɔnye Ɔdɔ
Bɛma wɔahyerɛn dɛ anapawi afebɔɔ.

MHB 1048
1 . YƐBƆ Wὸ ewuo, Domfo Nyame Ɔkorsa,
Nana Adam na Evѐ hɔn hyiafo kor!
Fa Wo Nyame suro, ɔdɔ, nye nyansa
Behyira Okumfor na Ayefor.

MHB 1048
2 . Ehumbɔbɔr, kyɛw nyѐ yi, dom hɔn awarsɔ,
Wɔ bra n'atseetsee gyatanaa mpo mu;
Ndafua nyinara mu ɔsor enyisɔ
Nyɛ hɔn kyɛpɛn ber a hɔn nkwa wɔw do

MHB 1048
3 . Sɛ yaw to hɔn, wɔka n' fabi a ɔmmbà a,
Ɔbra n'ehum Taafo, pa hɔn esian;
Weɔn hɔn, na ma wɔmfa enyi ntsim Wo do,
Mbɛgye akatua pà a ofi nkodzen

MHB 1048
4 . Osian Christ n-tsi, fà abotar mu dom hɔn,
Ɔnye asomdwee a ɔtra n-hum'.
Nyame Egya, Ɔba nye Sunsum Krɔnkrɔn,
Gya hɔn kwan pa kodu bɛkyebo nom'.

MHB 1049
1 . Wɔnkɔbɔ dawur wɔ mbea nyinara dɛ,
Asomdwee Hen n' oridzi Ne hen:
N'adzesoa yɛ har, na No som so yɛ dɛw;
Wonyi No ayɛw, ahemfo hɔn Ɔhen.
      
      Jesus akofo atamfo n' gyina a,
      Wɔnper ndzi nyim, ɔkogu yɛ mbusu;
      Christ N'ahenman ntsi yɛsɔw ɔfona a,
      No som yɛ dɛw, na owu yɛ mfaso.

MHB 1049
2 . Jesus Ɔkatakyi no dɔm adehye,
Wɔnsoɛr ngyina ma adasa nnya nkwa;
Wɔnhwɛ mbrɛ Christ Ne dzin edua atahye,
Wɔ mbea nyina dɛ wiadze Agyenkwa.

MHB 1049
3 . Nokwar frankaa na orinyam wim' noho n',
Ɔda na tsenenee aba wiadze;
Hɛn Wura apa hɛn sum mu amandzehu,
Jesus apon hɛn ama fahodzi.

MHB 105
1 . JESUS, 'Hyɛse na Ewiei,
Me kra twer Wo nko ara;
Ɔwo pepaa mo bɔn
Dze hyɛɛ W'edwuma ase;
Ibotu m' bɔn ase

MHB 105
2 Na esi m' pi wɔ ɔdɔ m'.

. Naaso edwuma n' sa a,
Na mama ahyɛ ase bio:
Emi W'adom dzifo,
Morohwehwɛ W'enyim;
Sɛ mosɔ hwɛ wɔ ha a,
Na muwu a, m'bohu Wo.

MHB 1050
1 . Amansuon Twerammpon,
Yesu bɔ Wo ewuo,
Dɛ tsie Wo mba abɔn,
Hwɛ hɛn do dwudwoodwo.

      Nyame, ma Ghana Mbew ngyina,
      Nhyira nka no mu mba nyina.

MHB 1050
2 . Ao, dom hɛn President
Ɔsor tum na nyansa,
Ama n' aber yi do
Nsiesie aakã hɛn nsa.

MHB 1050
3 . Nyame, apam Wura,
Pam hɛn man mu apamfo;
Ma Woho do, kora
Wo mba anokwafo.

MHB 1050
4 . Edwumayɛfo pà a
Wɔdwen na wɔhwɛ kan,
Ewuradze, ma daa
Wɔnsoɛr wɔnhwɛ hɛn man.

MHB 1050
5 . Dom hɛn daa W' asomdwee,
Ɔdomankoma Hen;
Yɛsѐrɛ Wo amandwee
Dze ma hɛn mbasantsen.

MHB 1051
1 . WƆMFÀ Asɛmpa n' nkɔ ekyirѐkyir,
Mbrɛ wɔnntsee Jesus Ne nka.
Wɔmpaam' dɛ No mu wɔ fafir,
Asomdwee, isiar na nkwa.
Wɔnka N' yie ma bahatɔfo
Wɔmfa dɛw nkamfo Ne dzin.
Na mber nyinara wɔmpaa mu
Nka dɛ, Jesus bedzi Hen.

MHB 1051
2 . Wɔmfà enyigye nsi Asɛm n' do,
Wɔnka n' bɔkɔɔ ara dɛ:
Nyame Ba Jesus ebowu
Na wiadze enya nkwa ndɛ!
Obiara a ɔgye No dzi no
Obenya sor ahendzi n';
Na amanaman ntonton No
Nse dɛ, Jesus bedzi Hen.

MHB 1051
3 . Enyimnyam nkã Egya Nyame
Wɔ No domankoma dɔ;
Wɔmfa Jesus Ne dzin ntahye
Wɔ mbrɛ nyimpa biara wɔ;
Sunsum Krɔnkrɔn n' wɔmma N' nhyira
M-fesantsen mbersantsen;
Na hɛn ndwom dabaa nyinara
Nyɛ dɛ, Jesus bedzi Hen!

MHB 1052
1 . AMAN Wurà a W' adom dɔɔ sõ,
Wo nkὸwaà atɔbɔ tonton Wo dzin;
Ayɛ hɛn man n' Apatasu;
Wo tum nwanwa fir mbersantsen.
Asɛɛ tamfo n' mamman;
Agye hɛn so hɛn man;
Aman-suro Nyame,
'Wo nye mbɔbɔrhunyi.
Yehuhor Wo, Ɔnwanwanyi!

MHB 1052
2 . Yɛtotɔ sѐrɛ Wo amandwee
Ɔnye Wo ho nyimdzee daa so;
Ma yie nyina mu yɛnnkɛyɛ hwee
Atwe hɛn man yi do mbusu.
Ber a ndzepà abɛn n',
Ɔdɔ Nyame, bɛn hɛn,
Egya, hu hɛn mbɔbɔr;
Yehia gyedzi no dɔr.
Adom Wura, tsie hɛn asɔr.

MHB 1052
3 . Aman Wura, Tsetse Tumfo,
'Wo nye hɛn Enyindado Sekyɛ!
Egyanom mpanyin hɔn Boafo
Dza yɛafom do nyina fakyɛ.
Dzi Wo tum daa wɔ ha,
Mma nnto hɛn seraha.
Dom hɛn mbanyinndam
Wɔ krɔnkrɔnyɛ nyinam'.
Na dzi hen wɔ hɛn akomam'.

MHB 1052
4 . Asomdwee Hen, bɔ ndze yie ma
Amankofo ngu ndadze fam'!
Fa koryɛ na ɔdɔ homa
Twe wiadze nyina bra W' afam'.
Nyame, mber nyɛ ntsɛm mbra
Ma wiadzem' amambra
N-yɛ Wo nko Wodze,
N' amambu na tumdzi,
M-fata Wo sor ahendzi.

MHB 1052
5 . Asomdwee da a aman dze dɔ
Bɔbɔ dɔ mu n' ka ho mbra ntsɛm;
Ma nsisi nkɔ; ma enuadɔ
Nyɛ wiadze nyina hɔn asɛm.
Nkambaa bɛdan sɔsɔw,
Ako-mfowa bɛdan nsɔw,
Wiadze bɛdan Heaven,
Da a Jesus Christ Sahen
Bedzi wiadze hen mbersatsen

MHB 1053
1 . NYAME Egya Tumfo,
Tsetse mpanyin Boafo
Na Guandɔbea!
Kyea W' enyi hwɛ hɛn m an,
Ao, yɛ n' dɛ W' ahenman,
Yie nyinara fa ma n';
Hɛn awobeà a!

MHB 1053
2 . Abɔ hɛn man ne tsir
Sika pa abɔtsir
Enyimnyam mu;
Na mbrɛ Woara esi
Ehyira hɛn asaase,
Aman nntum nntse ase;
Ntonton nkã Wo.

MHB 1053
3 . Egyapadze bɛn nye
Hɛn siar awobea yi!
Ahomka man!
No mu ndzepà a wɔnntɔ,
N' amandzwee, n' ahotɔ,
Ofir, Nyame, Wo dɔ
Dadaada no.

MHB 1053
4 . Egyanom fὸna piigyan n'
Aso ɔbɛyɛ gyan?
Dabiarada!
Hɛn man ne yieyɛ ntsi
Atseetsee mpo Wɔanntse;
Wɔpɛ hɛn yie; dɛm ntsi
Yɛkaa hɔn daa.

MHB 1053
5 . Nyame, nsiesie Pɛfo
Na asomdwee Mafo,
Yɛ hɛn Fapem.
Sɛɛ mansotwe akɔndɔ;
Ma nsisi nyina nkɔ;
Fa koryɛ, amandɔ
Dom hɛn daapem.

MHB 1053
6 . Hɛn nkwa, Nyame ꓛba,
Ma yɛnyɛ nhyira mba,
Adehye man;
Sunsum a ennsakyer
Hɛn Awerɛkyekyer,
Wo nsa ndzi hɛn ekyir;
Kora hɛn man!

MHB 1054
1 . ƆDƆFO, yɛma w' Nantseyie!
Nyame nkora wo nkodu fie,
Ongya w' nkɔ w' akwantu n' ewiei
Sɔkyee na komm.

MHB 1054
2 . Nyame N' enyimpa nkã wo do,
Ɔmboa w' akwan nyinara mu,
Ɔnweɔn wo yie ara nkodu
Da a yebehyiam'.

MHB 1054
3 . Kaansa hɛn honam ridzi mpaa
Ma yennkohu w' enyim mpo a,
Yebehyiam' wɔ Nyame mu daa
Dɛ yɛnnkɛpaam'.

MHB 1054
4 . Nyame Ne kan ntsew w' akwan mu,
Ɔmma ne nhyira mbra wo do,
Ɔmfa N' ahoɔdzen mma w' mbordo,
Sesei na daa.

MHB 1055
1 . EWÙRADZE, Nyame Otumfo,
Tsie Wo mba hɛn ayɛyi,
ꓛwὸ a eyɛ mbɔbɔrhufo,
Yɛ aso ma hɛn mpaayi;
Adom Hen, tsie hɛn asɔr,
Egya, hu Wo mba mbɔbɔr.

MHB 1055
2 . 'Wo a aweɔn hɛn enyimkan,
Weɔn hɛn anago yim' so.
Ma W' abɔfo mbɔ hɛn ho ban,
Wɔmpa hɛn sum mu mbusu;
Gye hɛn awerɛfir wum',
Sie hɛn honam nye sunsum.

MHB 1055
3 . Adzekyee pa nya kye hɛn a,
Ma yɛnde Wo yie ase;
Boa ma yɛmfa hɛn bra nyina,
Ndzi W' adɔyɛ ho dase;
Mber n' nya ba a, Agyenkwa Christ,
Fa hɛn kodu Paradisѐ.

MHB 1056
1 . Mbo na kõ, sordaanyi pa;
Gyedzi kõ no ewie kõ!
Sor ahenkyɛw a ɔmmpa
Nna Egya dze bɛma wo.

MHB 1056
2 . Hwɛ, edzikamfo dze dɛw,
Rihyia wo konyimdzi mu;
Hwɛ, wɔhyehyɛ ntar fɛɛfɛw,
Ruhuahua wo dɔ man n' mu.

MHB 1056
3 . Christ N' adaworom edzi
Tamfo owu do konyim;
Daadaa som mu eyiedzi
Nyɛ wodze Nyame N' enyim.

MHB 1056
4 . Nyame Egya, hɛn Dɔfo,
Jesus Christ hɛn Agyenkwa,
Sunsum Krɔnkrɔn hɛn Boafo,
Baasakor sɛ ndaase daa.

MHB 1057
1 . ABƆDZE nyinara wɔmfa ndaase ndwom
Mbra ndɔbaa Wura, Twerammpon enyim;
Duaber nye buber ɔhyew nye awɔw
Ne nyinara fir Nyankopɔn Wo dɔ.

MHB 1057
2 . Dza yɛwɔ biara- sika nye dwɛɛtɛɛ,
Nyimpadua nye kra, -Nyankopɔn dze kyɛe,
Ntsi yɛdze ma N' bio dɛ afɔrbɔdzѐ a
ꓛsɔ n' enyi nwionn na ɔgye nhyira.

MHB 1057
3 . Hambὸwa nye tumbowa, nkakrabà, akɛse,
Hwɛ mbrɛ wɔrekyea dze reda ase!
Dasanyi nkotoo na mayɛ tsiafo;
Me kra, fà ahotɔ bɛkamfo Dɔfo.

MHB 1057
4 . Yɛdze hɛn adwen, akoma nye nkwa
Ma Jesus hɛn Hen na hɛn Agyenkwa;
Sunsum Siarfo no wɔmfa nhyira ma N',
Wonhua, wɔnkamfo, wɔnhyɛ N' enyimnyam.

MHB 1058
1 . Da yie, dɔfo fonafo,
W' edwuma abɔ adze;
Ahomgye pa, siar mbordo
Na dɛw mapa nyɛ wodze.

          Da yie, da yie, Nyame mfa w' nsie,
          Adzesaa ahyɛ sum, da yie!

MHB 1058
2 . Nyinsu bɔnsam' kwantunyi
Hom fi yaw na suro nsa,
Hom mbrɛ sũ na mbusu nnyi,
W' akwantu ber no asa.

          Da yie, da yie, Nyame mfa w' nsie,
          Adzesaa ahyɛ sum, da yie!

MHB 1058
3 . Twer Jesu N' abaw mu komm,
Nyame dɔ nkata wo do;
Sun W' Agyenkwa No bom' sɔnn,
Mbrɛ bɔn biara nnkɛhaw wo.
         Da yie, da yie, Nyame mfa w' nsie,
         Yebehyiam' afebɔɔ, da yie!

MHB 1058
4 . Kwantunyi bѐrɛfo dɔfo,
W' akwantu abɔ adze;
Atsew esian nyina mu,
Efi awѐrɛhow wiadze.
         Da yie, da yie, Nyame mfa w' nsie,
         Dzi fie kan kɔtweɔn hɛn, da yie!

MHB 1059
1 . YƐBA W'ahengua enyim
Bobu ntwɛr totɔ sѐrɛ Wo a,
Wo dɔ ntsi yέ aso ma hɛn;
Jesus krɔnkrɔn, tsie hɛn.

MHB 1059
2 . 'Wo a egye ndzebɔnyɛfo,
Na hor hɔn ho fi nyina,
Fa Wo bɔgyaa san hɛn ho:
Jesus krɔnkrɔn, tsie hɛn.

MHB 1059
3 . Ma yɛnhyɛ hɛn honam do,
Ma yendzi wiadze do nyim,
Kã abɔnsam gu ma hɛn:
Jesus krɔnkrɔn, tsie hɛn.

MHB 1059
4 . Sɛ awѐrɛhow hyɛ hɛn do,
Sɛ yarba tsew tɔ hɛn do,
Sɛ owu dze hɛn rokɔ a:
Jesus krɔnkrɔn, tsie hɛn.

MHB 1059
5 . Dom hɛn gyedzi nye ɔbra pa,
Ma hɛn dɔ nye abotar,
Gya hɛn bѐrɛbѐrɛ kodu fie:
Jesus krɔnkrɔn, tsie hɛn. 
            Amen.

MHB 106
1 . JESU, Wo ho adwen mpo yɛ dɛw,
Dzin yi ma m'akoma nyina enyi gye;
Naaso sɛ yɛtse Wo nka a,
Ɔyɛ hɛn dɛw sen ewo mpo.

MHB 106
2 . Asɛm yi yɛ dɛw sen ndwom nyina, 
Dzin bi nnyi a nhyira wɔ m' sen no, 
Adwen bi mma hɛn ahotɔ dɛ 
Sorsornyi Jesus Nyame Ba n'.

MHB 106
3 . Jesus mu na merepɛ ahomgye, 
Ber a ogyina m'akoma abow ekyir;
Wiadze ma motow N' abow mu a, 
Mo kɔn dɔ Jesus ma ɔbor do.

MHB 106
4 . Anapa bɔw m' menye Mary
 Kɔhwehwɛ Jesus nda no do;
Mohwehwɛ No ɔdɔ mu a
Medze m'akoma, nnyɛ m'enyi.

MHB 106
5 . Jesus kɔ Nyame Egya Ne nkyɛn, 
Ɔtse sor ahengua no do;
M'akoma so efi mo mu

MHB 106
6 Dɛ ɔbɛyɛ a ɔnye N' bɛtsena.},

. Yedzi Jesus ekyir sesei,
Yɛbɔ mpaa tow ayɛyi ndwom yi
Dɛ ekyir no obehyira hɛn,
Nye No enya sor ahengua n'

MHB 1060
1 . Ɔkorsa Nyame, yɛsor Wo,
Ndzɛmba nyinara do Tumfo;
Enyiasombea, nyansabuakwa,
W' akwan nyinara yɛ nwanwa.

MHB 1060
2 . Yɛnam nokwar gyedzi do pen
Ɔkorsa Krɔnkrɔn n' dɛ Hen;
Yɛkotow sɔr Wo Nyame-su
Wɔ W' ahendzi ahoɔdzen n' mu.

MHB 1060
3 . Egya no hyɛ Ɔba N' No mu
Regye hɛn nkwa ma yeedzi mu;
Sunsum no dze Ɔba N' N' adom
Tsew hɛn ho ma Nyame No som.

MHB 1060
4 . Krɔnkrɔn, krɔnkrɔn, krɔnkrɔn, mprɛnsa,
Wo ho adwen tra hɛn nyansaa;
Ndzebɔnyɛfo twa hwe W' enyim
Yɛserɛ fakyɛ, adom, konyim. 
      Amen.

MHB 1061
1 . Mo Wùra Jesus, W'ahoɔfɛw n'
Na mo kɔn dɔ dɛ m'bohu;
Wo suban, W'adwen fɛɛfɛw n'
Mepɛ mahwɛ mpu-na-mpu.
Hue W'adom gu me kra do,
Mo mu bɔn nyina popo.

MHB 1061
2 . Obiara nnkenyà ahotɔ,
Gyedɛ Woara tsena no mu.
Tsew m'adwen ho, ma me dɔ,
Ma m' Nyame dɔ a odzi mu.
Ao, Gyefo dɔfo, yɛ ntsɛm,
Yɛ ntsɛm fa Woho bɛkyɛ m'.

MHB 1061
3 . Ao, bra bɛtsѐna m'akomam',
Ma mombɔ Nyame mu bra;
Enye me ntwa bra nyinam'
Mma nngyaa m' hɔ aber biara.
Ma mindzi nokwar munwie,
Na fa me kɔ m'Egya fie. 
     Amen.

MHB 1062
1 . Ko do kɔ kan ahentum mu!
N-tar saw abowa no do;
Tsena do, na eyɛ Ɔhen mu,
David ne Ba, wiadze Gyefo.

MHB 1062
2 . Ko do kɔ kan ahentum mu!
Ɔwo na Sion rotweɔn Wo;
Wɔdze n-tar nye mberɛnkɔnson
Egu Wo kwan mu dɛ fa do.

MHB 1062
3 . Ko do kɔ kan ahentum mu!
Ɔkatakyi, hell ne sɛɛfo;
'Wo na ibue sor ahenman
To hɔ petee ma Wo nkorɔfo.

MHB 1062
4 . Ko do kɔ kan ahentum mu?
Dɔmtutuw fi sor rohwɛ Wo,
Dɛ 'rokɔbɔ afɔr huhu
Ana akɔko W' ahengua do.

MHB 1062
5 . Ko do kɔ kan ahentum mu!
Wiadze nyina hɛn Enyidar!
Dzi nyim, brɛ hɛn 'komatɔmu,
Ndzeyɛtsenenee, ɔdɔ, nye siar.

MHB 1063
1 . DUYƐFO Nwanwanyi, m'adom!
'Wo etsie W'akὸwaa mo sufrɛ;
Hyɛ m' dzen ma daa menkã n' mo somm'
Dɛ, ampa, ɔnnsõ Nyame yɛ.

MHB 1063
2 . Mudur owu n'abowano,
Mesaree na meyɛɛ fὸnafὸna
Na 'gyeem'; ntsi mà ɔnyɛ mo ndwom so
Dɛ, ampa, ɔnnsõ Nyame yɛ.

MHB 1063
3 . Agye mo nkwà efi tamfo nsam'
Na 'so ayɛ m' dehyedehye;
Asɔr Wura, ma menka n' mpaabɔm'
Dɛ, ampa, ɔnnsõ Nyame yɛ.

MHB 1063
4 . 'Dze m' esi kokὸ a ɔkrɔn do,
N-dzepa nnà ama mahyehyɛ,
Si me gyedzi pi wɔ 'yi mu,
Dɛ, ampa, ɔnnsõ Nyame yɛ.

MHB 1063
5 . Sunsum mù esubɔ so mihia,
Ewuradze, mihia n' n-dɛ;
Ma m'enyidar nyɛ aber nyina
Dɛ, ampa, ɔnnsõ Nyame yɛ.

MHB 1063
6 . Mo werε nnkefir Wὸ ara da,
Egya woana na ɔnye W’ sε.
Agyetan-gye-ba, m’bεkã daa
Dε, ampa ɔnnsõ Nyame yε.

MHB 1064
1 . Kyerɛ m' kwan, Nyame Tumfo,
Ma mundu botae n' ho;
Mutu me nan a ɔnnyɛ,
Na Wo nna wɔdze Wo yɛ
Bɔ m'akɔndɔ mbeamuduam'
Na gye me pɛ fi me nsam'.

MHB 1064
2 . Kyerɛ m'kwan, 'Hoɔdzen Farbaa,
'Nnyim' a meyɛ a, ɔnnyɛ da
Mbrɛ metse na dza mowɔ
Nnkotum dze m'aba Wo hɔ.
'Wo nye Sahen, mo Wura
'Mi, meyɛ akowaa koraa.

MHB 1064
3 . Kyerɛ m' kwan, m' Egya Papa,
Na Wo som yɛ dɛw ampa.
Sɛ mennya Wo, mennhu Wo,
Mennhyia Wo, Nyame Dɔfo,
Ao, nkyɛ matɔ dɔnsuar koraa
Emi a me gyedzi suar.

MHB 1064
4 . Kyerɛ m' kwan, Wiadze Kandzea,
Ma muntum ntutu ntaataa
Dɛ morobɔhom Wo nkyɛn;
Mirigya W' hɔ mayɛ dɛn?
Sor o, ase o, 'bi nnka W' ho
'N-tsi migyaa moho ma W'.

MHB 1065
1 . Menka dɛn wѐrɛhonyi?
Owu edzi m' emim,
Hwɛ, ɔayɛ m' kyirpaanyi
Na ɔama awɔw dze m'
    'Patasu Christ e! suo mo mu
     Na gye m' dɔfo n' kra dwudwoodwo.

MHB 1065
2 . Menkã dɛn hɛll gyantsia?
Munnhu mo dɔfo n' bio
Henfa na ɔkɔ ara?
Saana ne mber asõ.

MHB 1065
3 . Menkã dɛn ankonam?
Saana nyimpa nnsɛ hwee-
ɔnye hɛn edzi mpaam'
N' akwantu abɔ adze.

MHB 1065
4 . Menkã dɛn enuanom?
Nyamesuronyi kɔ-
Tsema, ɔdwe, adom
Na dɔ, onyaa n' mbordo.

MHB 1065
5 . Menka dɛn? mennka hwee,
Nyame ayɛ dza oye;
ɔbɛkyerɛ m' yi ase
Ndaamba wɔ N' ahemfie.

MHB 1065
6 . Dɛm ntsi, da yie, dɔfo,
Christ ngya w' kosɛkosɛ;
Mirinndzi mbɔɔ ara bio,
Yebehyiam' sor, da yie,
     Na sɛ yehyiam' a, mo dɔfo,
     ɔno yɛnnkɛpaam' are bio.

MHB 1066
6 ADZE kor na minyim dɛ nkyɛ kobɔnyi,
Adze kor, adze kor;
Na ndɛ ɔagye m’ nkwa, Jesus dze m’ asan fie;
Dza minyim nye adze kor.
M’asɛm yi dze m’bɔbɔ n’dawur akyerɛ aman,
Na matow ehùrusi ndwom meyi mo Pomfὸ ayɛw;
Medze moho nyina bɛma N’
Nyew minyim nye adze kor.

MHB 1067
6 MENYA matse  ase dɛ adze nyina kwa,
Adze nyina kwa, adze nyina kwa!
M’ bɔkɔ dɛ mbrɛ misii mebaa no ara,
Adzѐ a ohia m’ nye me kra.
ꓛkra, frɛ Jesus, ɔkra frɛ Jesus;
Twer N’na fa N’yɛ w’adze nyina,
M’bɔkɔ dɛ mbrɛ misii mebaa no ara.
Adzѐ a ohia m’ nye me kra.

MHB 1068
1 . NKƆMBƆ a ridzi ’i, ase nye dεn ?
Anà ehyia ɔkõ ?
Kaa Hezekiah, kõ n’ nnyε w’dze
Ntsi gyaa sũ.

MHB 1068
10 . Ao o! Wontsie anwanwasεm.
Christ nyim ne nyinà o;
Iyi dɔɔ m’sõ ntsi megyaa sù o,
Megyaa nwionn.

MHB 1068
2 . Nyinsùwà a rikyi ’i ase nye dεn ?
Ana obi ewu ?
’Nnyim dε Nyame afa N’adze ?
’Nua, gyaa sũ.

MHB 1068
3 . Due nà amandzehu, onua, due!
Dε w’adzesoa sõ ?
Adasa mboa nnyε, hwε Nyame,
Na gyaa sũ.

MHB 1068
4 . Owu noara nnyε yaw, ampa;
Na wukyerεfὸ epoo!
Sε ’bi nnkɔ, ’bi mmbà a, Christ wɔ hɔ,
Ntsi gyaa sũ.

MHB 1068
5 . Hɔn a woetwa Jordan no, woewie,
Isreal woewie o’;
Atamfὸ afεr, Nyame dzi Hen,
Ntsi gyaa sũ.

MHB 1068
6 . Owu n’atwer ɔbaako mmfow,
N’adar nndɔw ɔbaako,
Mma yi ho adwendwen nntum wo,
Na gyaa sũ.

MHB 1068
7 . Ana wo bɔn ntsi na rusũ ’i?
Hwε mbeamùdua no do;
Christ ewu, nu w’ho na gye N’dzi,
Na gyaa sũ.

MHB 1068
8 . Woana na N’ahoɔfεw sen wi ’i ?
Christ a, na twer No;
Ɔno nye Wunyan na Nkwa n’, fa N’
Na gyaa sũ.

MHB 1068
9 . Yεnye dɔfo n’ ridzi nkra ndε
Dε yebohu n’ bio;
Kwan war a, owie abὸwano,
Ntsi gyaa sũ.

MHB 1069
1 . M’EWIEI bowie me dεn ;
Asεm yi som mo bo,
Ɔse dε modwen ho yie,
Wɔ ber yi ara mu,
Ahyεse nnhia dέ ewiei; 
Nokwar yi onnsuma;
Dεm ntsi bεn mowɔ yε ?
M’bεper ahwehwε nkwa.

MHB 1069
2 .  M’ewiei bowie me dɛn ?
Asɛm yi, me tsibowa
Haw me ho dɔnhwer nyina,
Siar anaa mbusu a ?
Muhu dɛ nsɛm yi nyina
Gyina adze kor do;
Me pέ a, dza mepɛ n’ m’benya,
Sɛ siar o, mbusu o.

MHB 1069
3 . M‘ewiei bowie me dɛn ?
Hɔn a wɔtwer Agyenkwa.
Yɛ ndzeyɛtsenenee no,
Wɔ dɛw enyidar daa,
Sɛ Christ wui maa abɔn a
Na m’so mowɔ fakyɛ;
Dɛm ntsi, mubonu moho,
Ma daakye meewie yie.

MHB 107
1 . O JESUS Ɔhen nwanwanyi!
Konyimdzifo a agye dzin;
Yenntum nnka mbrɛ isi yɛ dɛw,
Dɛw nyina wɔ Wo mu.

MHB 107
2 . Sɛ ehɛn akoma mu a,
Na nokwar hyɛ ase hyerɛn,
Wiadze egyangyandze fi hɔ
Na okenyan Nyame dɔ.

MHB 107
3 . O Jesus, wiadze yi mu kan!
Ɔwo, gya a onndum farbaa,
Esen dɛw a yenyim nyinara
Na dza yɛhwehwɛ nyina.

MHB 107
4 . Jesus, ma obiara mbɔ Wo dzin,
Ntonton W'anwanwa dɔ, 
Na wɔhwehwɛ Wo a, kenyan hɔn 
Ma wɔnhwehwɛ W' mbordo.

MHB 107
5 . Hɛn tɛkyerɛma behyira Wo daa, 
Ma yɛndɔ Wo nkotoo,
Na daa hɛn abrabɔ mu so
Yɛnda Wo su edzi.

MHB 107
6 . Enye hɛn ntsena na ma Wo kan
Nhyerɛn akoma biara m';
Yi hɛn anago sum n' fi hɔ,
Na ma hɛn enyigye.

MHB 107
7 . Jesus, hɛn dɔ na enyigye, 
Egya Ne Ba krɔnkrɔn,
Tum, ayɛyi, 'nyimnyam wɔ Wo,
Mbersantsen, mfesantsen.    Amen.

MHB 1070
1 . ƆKOFO, due nà amandzehu !
Dɔm bɛn na ehyia yi ?
Mma nye tamfo n’ nndzi enyimhu;
Keyi dɔm ndɛ da yi.

MHB 1070
2 . Wɔdze nkodzen hu dɔm barimba,
Dɛm ntsi mma nn-suro;
Sέ abɔnsam yi w’ hu dɛn arà a,
Mma nndan w’ekyir, hom do.

MHB 1070
3 . Konyim wodzi n’ mbrέ ogyà aber do;
Dɛm ntsi ɔwo taa pintsinn,
Wusiw enyi ebir mpὸ a, kõ,
Ɔnyε n’ na wimù atsew.

MHB 1070
4 . Mo dɔm-kunyim Jesus, soɛr ɛ !
Na ma W’ahomber do;
Ama W’akomfowa n'dὸ a nkyε
Dɔm n’ ehim dɛ n-su.

MHB 1070
5 . Ɔkõ akyer do, Sabarimba.
Yenntum nndzi abanyinsɛm,
Dɛm n-tsi, Boafo, yɛ ntsɛm bra,
Ma yɛntse W’anosɛm.

MHB 1070
6 . Barimba cdzi akõ atɔr,
Naaso Jesus bɛn no;
Mbrɛ nhyiren fɛɛfɛw n' yi huam no
Nà ɔbɔhom afebɔɔ.

MHB 1071
1 . BƆNYƐNYI Adamfo, musũ frɛ W’,
Fa W’ bɔgya dehye n’ san mo ho,
Ma Wow u no nyɛ me mfaso;
Hu ‘wѐrɛhonyi mbɔbɔr.

MHB 1071
2 . Adze asa m’ m’akwantu mu,
Honam tamfo hyɛ m’ amen so;
Ɔwo na mekã m’asɛm kyѐrɛ W’;
Hu ‘wѐrɛhonyi mbɔbɔr.

MHB 1071
3 . Mowɔ hen kɔ, Adam nana?
Munduѐ, emi a mo kɔbew asa !
Muwù a, meda W’abaw m’ara;
Hu ‘wѐrɛhonyi mbɔbɔr.

MHB 1071
4 . Obi-a-ɔbɛba nye woana ?
Obi-a-ɔbɛba nye Nyamѐ a
Motɔ ntentan a, motwer No n’;
Hu ‘wѐrɛhonyi mbɔbɔr.

MHB 1071
5 . Bra ntsɛm, ‘Wὸ a nyim m’asɛm, me hia,
Me dadwen, me yaw, me nyinsùwa,
Murùgù ahomtsia yi, gye me kra,
Hu ‘wѐrɛhonyi mbɔbɔr.

MHB 1072
1 . NYEW, bɛkyeman bi wɔ hɔ,
Hɔ na m’ Agyenkwa so wɔ;
Sɛ minya fi ha kɔ a,
Siar kuw n’ bɛma m’ akɔaba.

MHB 1072
2 . Duyɛfo Panyin n’kyɛn hɔ,
Adom na dɛw ara nko;
Hɔ nà ahomgye pa wɔ ma
Hɔn a woenyà esubɔ n’ nyina.

MHB 1072
3 . Hɔ na ɔyardɔm sa, na
Yarsafo so hom koraa,
Ayarfὸ o, atwentwemfὸ o,
Hɔn nyina nnhu fona bio.

MHB 1072
4 . Mo Pomfo tse ase yi,
Ampa, mo wer bɛsɛɛ dze;
Naaso m’enyi bohu No,
Nyew, m’bɔhwɛ n’ ama moho.

MHB 1072
5 . Mopow m’egyapadze nyina,
Obiarà a ɔpɛ, ɔmfa;
Tsenabea nye m’ dabew so,
Siandɛ, sor dze n’ dɔɔ mo sõ.

MHB 1072
6 . Dɛm ntsi, migyaa mo nkwa m’ ma W’ ,
Ɔwὸ à eyɛ m’ kyɛpɛm mbordo;
Ewiei n’ fa m’na m’asadze-
Akra mpem nyina yɛ Wodze.

MHB 1073
1 . NYAME nye mo Boafo,
Minnkehia ara da;
Motweer No no m’enyi annto,
Ɔyɛ m’ Agyenkwa pa.

MHB 1073
2 . Nyame nye mo Boafo,
Oewu ama emi,
Ama metse asѐ o, muwù o,
Maahom, mo so dɛm yi.

MHB 1073
3 . Nyame nye mo Boafo,
Wɔ adze nyina mu;
Ma menyɛ dɛ Lazarus mpo,
Christ bɛyɛ m’ daa Gyefo.

MHB 1073
4 . Nyame nye mo Boafo,
Mobɔkõ akɔ m'enyim,
Minnkegyaa m’akomfowa mu,
Gyedɛ midzi konyim.

MHB 1073
5 . Nyame nye mo Boafo,
Mo nkwa hia me yɛ bɛn ?
Sɛ me mber yɛ tsia o, war o,
Sor bɛyɛ me kyɛpɛn.

MHB 1074
1 . EWURADZE ma N’adɔfo nda,
Fi atseetsee na nkrumsi mu,
Fi abɛbrɛsɛ wiadze mu,
Ewuradze ma N’adɔfo nda.

MHB 1074
2 . Hwɛ, owu yɛ nda ma fonafo,
No mù asomdwee, no mù ahomgye,
Ma ɔkra nya daa enyigye;
Hwɛ, owu yɛ nda ma fonafo.

MHB 1074
3 . Tsie, owu yɛ nda ma kwantunyi;
Ɔbra n’akotorka dzenndzen,
Ɔbra n’enyibɔ nyina twa m’ sen;
Tsie, owu yɛ nda ma kwantunyi.

MHB 1074
4 . Ao, owu yɛ dɛw ma Christ suanyi;
Bɛkyebo dɛw, bɛkyebo nkwa.
Na owu ma yenya no kwa;
Ao, owu yɛ dɛw ma Christ suanyi.

MHB 1074
5 . Sãa owu yɛ mfaso, mo dɔfo;
Alleluia, Alleluia,
Alleluia nkã Ɔkorsa,
Sãa owu yɛ mfaso, mo dɔfo.

MHB 1075
1 . AMANAMAN robɔ mbubuw,
Rekã mmɔn yi, asѐ ɛ ?
Dɔmkunyin atɔr, dupɔn ebu,
Ma enyidar nyina asa.

MHB 1075
2 . Dodowara hɔn sagyefὸ ewu;
Ma woayε kyirpaafo,
Asɔr basapɔn kor etu
Rokɔdɔm esiarfo.

MHB 1075
3 . Ɔdὸmankὸma wu, sor kwankyérɛnyi.
Ɔayɛ hɛn n-gyanka; .
Ɔdze n’adar twa dasanyi,
Ber a n’enyi nnda kὸraa.

MHB 1075
4 . Ampa, nyimpa tsia pirimpirim kwa,
N-yew, ɔyɛ mbɔbɔr;
Ɔtse dɛ wi a oepue fɛɛfέw a,
Ɔnnkyɛr na ɔakɔtɔ.

MHB 1075
5 . Ao! Saana mbrɛ wiadze tse nye ’i ?
Nna minnyim, mo dofo,
Wiadze mbusù a, fonà ara mã,
Nyame, gye Wo nkὸrɔfo.

MHB 1075
6 . Nyame, W’akwan yɛnntsé ase yie,
Ntsi na yerutwà ewuo;
Egya pa, yi W’ho kyérɛ hɛn yie,
Na yennkosù ara bio.

MHB 1075
7 . Nyame ayɛ adzѐ a oye,
Wɔmma no ndamirifa!
Afei da yie, dɔfo, da yie,
Nyame nkὸra w’ afebɔɔ.

MHB 1076
1 .WIADZE mbusù a ! Enntsѐ ase?
Sesei serew abɔ adze,
Ma worutwà ewuo, atse ?
Nyame, fa hɛn sie.

MHB 1076
2 . Wiadze mbusù a ! Mennhu ntsɛm;
Ao! Haban momon fɛɛfɛw n’
Si dɛn twintwam ntsɛntsɛm dɛm ?
Nyame, hwɛ Wo mba.

MHB 1076
3 . Wiadze mbusù a ! Memfa hѐn o ?
M’enyim Po Memen da hɔ;
M’ekyir Pharaoh kã mo do !
Nyame, wowaw hɛn.

MHB 1076
4 . Wiadze mbusù a ! ꓛnnyɛ hwee
Dɛ wobinom nntse W’ ase,
Na wɔnye W’enyà aperdzi.
Nyame, bra hɛn mboa.

MHB 1076
5 . Wiadze mbusù a ! Eto bàm o.
Sɛ anntobam o, hyepo !
Ana da ho sũ, dɔfo ?
Nyame, kyѐre Wo tum.

MHB 1076
6 . Wiadze mbusù a ! Mo nkὸrɔfo,
M’enyidar Christ yɛ m’ Nyɛnko;
Dɛm ntsi munnsuro owu;
Nyame, gye me kra.

MHB 1077
1 . MENYE, W' narn a munnsuro,
Biribiara so nnyɛ m’ hu,
Siandɛ, W’adom dɔɔ mo sõ.

MHB 1077
2 . Ɔbra kyeer do paa do no,
’Wo na medze W’dzii akõ,
N-tsi amma mennsũ mennwu.

MHB 1077
3 . Ɔbra taan m'enyi akyɛr,
’Wu so guaan mo ho akyɛr,
Na Wo Christ yɛ me sekyɛ.

MHB 1077
4 . Christ ekyɛn m’ adze nyina,
Osiandɛ eyɛ dzi-annsa,
Emma egyanka mmfe na.

MHB 1077
5 . Mo nkwa war a, medan Wo,
Ɔyɛ tsià a, mowɔ hen kɔ ? 
’Danmbrɛ mo hὸ aha mfaso.

MHB 1077
6 . Na mo wu m’ meepinkyɛn wo,
Dɛ, munnsuro, munnsuro;
Menye W' nam a, munnsuro.

MHB 108
1 . Jesu, Wo ho adwen nko mpo 
Dze dɛw hyɛ mo mu ma;
Na meba m' bohu W' enyim dze a,
Edɛw no bɔbor do.

MHB 108
2 . O adasa hɛn Agyenkwa, 
Dzin biara nnto Wodze a
Yɛdze enyigye bɔtow ho ndwom,
Na yɛadwen ho dɔ mu.

MHB 108
3 . O 'koma bobɔe n' Enyidar, 
Abrɛfo Enyigye,
Iye ma asehwefo na
Hɔn a wɔhwehwɛ Wo.

MHB 108
4 . Na hɔn a wohu Wo nka dɛn? 
Wonnhu dza wɔnka mpo:
Hɔn a wɔtse Wo dɔ nko ara
Na wonyim ne dɛw no.

MHB 108
5 . Jesu, yɛ hɛn enyigye ndɛ, 
Hɛn ndaamba akatua;
Jesu, yɛ hɛn Enyimnyam ndɛ
Na mfesantsen nyina.    Amen.

MHB 109
1 . Jesu, 'koma dɔyɛfo hɔn Dɛw, 
Adasa Kan, nkwa Nsunyiwa,
Wiadze mu ndzepa nntum mmee hɛn,
Yɛdze kɔm yɛdan ba Wo hɔ.

MHB 109
2 . Wo nokwar si pi, ɔnnsakyer; 
Nyia ɔfrɛ Wo n' egye no nkwa;
Iye ma nyia ɔhwehwɛ Wo,
Nyia ohu Wo n' N' adze nyina.

MHB 109
3 . Yɛsɔ Wo hwɛ, n-kwa Edziban, 
Na hɛn kɔn dɔ yeedzi bi daa;
Yɛnom Wo, n-kwa Esutsen,
Na hɛn kra pɛ ma wɔaahyɛ n' ma.

MHB 109
4 . Hɛn sunsum haahaa hwehwɛ Wo, 
Mbrɛ ɔbra dze hɛn si biara,
Eyaa W' ano hɛn enyi gye,
Yesuo Wom' a siar aka hɛn.

MHB 109
5 . O Jesus, nye hɛn ntsena daa, 
Ma hɛn mber pa na asomdwee;
Yi bɔn no sum nyina wɔ hɔ,
Ma Wo kan no nhyerɛn wiadze.    Amen.

MHB 11
1 . YƐDZE enyigye sɔr, dzi dɛw, yɛtow ndwom,
Yɛdze hɛn siar akoma na hɛn ndze aba,
Ndaase asɛm dadaw no bodu Wo tsenabea,
Ɔwo a eyɛ enyimnyam Hɛn, Nyame yamuyiefo.

MHB 11
2 . Dza ɔfata W' yɛdze ma W', enyidzi mapa,
Yɛnye W'abɔdze nyina, sor, asaase na po,
Bɔ m' dze W'ayɛyi ma W' wɔ wiadze mbea nyina,
Yɛdze ɔnosɛɛ tonton, huhor Wo daa nyina.

MHB 11
3 . Wo Sunsum woo hɛn fofor, Wo Ba n' gyee hɛn,
Wo mba dzi Wo nyi wɔ dza ayɛ nyina ntsi,
Egya, Wo mba resan aba dɔ na kan m'.
Yɛreper atonton Wo dɛ mbrɛ ɔsɛ.

MHB 11
4 . Yɛka abɔfo ho na yɛtow Wo ndwom,
Alleluia! Amà asaase aagye do,
Amen! Enyimnyam nka Wo sor nye ase,
Domankoma dɔ a ɔpon hɛn, konyimdzifo!

MHB 110
1 . Jesu, me kra no Dɔfo, 
Ma munguan mbɛhyɛ Wo bom',
Ber a esu no repem yi,
Ber a ehum no rutu yi,
Me Gyefo, fa me hunta,
Ma ehum no mbɔ mbɛsen;
Gya me kodu berano,
Ao, ewiei no gye me kra.

MHB 110
2 . Minnyi sumabew biara, 
Me kra twer Wo nkotonoo;
Mma nndan mo nkotonoo nngya,
Suo mo mu, kyekye mo werɛ:
Mo werɛ gyina Wo do,
Mo mboa nyina fir wo hɔ;
Fa W' atsaban kɛse no
Kata m' etsikwa yi do.

MHB 110
3 . Christ, morohwehwɛ Wo nko, 
Minya W' a menya adze nyina,
Ma mo do si, hyɛ me dzen,
Yɛ m' edur na gye me nkwa:
'Wo na eyɛ tseneneenyi,
'Midze, meyɛ brakyewnyi;
Bɔn na ahyɛ emi ma,
Adom ahyɛ wo so ma.

MHB 110
4 . Adom pii wɔ Wo nsam' a 
Ɔkata mo bɔn nyina do;
Ma nkwa nsu no ɔmpem mbra,
San mo ho na fa me sie:
N-kwa Nsunyiwa nye Woara,
Ma membɛsaw bi monnom,
Bra bɛtaa mo 'koma mu,
Taa mu kɔ mfesantsen nyina.  Amen.

MHB 111
1 . JESUS, dɛm enyiwa yi nnhun
Wo frɔdɔɔ hyɛnhyɛnn no;
Adwen m' twamutam ayɛ sum ma
Munnhu Wo siar enyim n'.

MHB 111
2 . Munntum nnhu Wo, munntum 
        nntse W' nka,
Naaso 'nye m' wɔ hɔ daa;
Asaase nnyi bea papa bi a
Menye Wo bedzi ehyia.

MHB 111
3 . Dɛ mbrɛ moso daa a m'enyi nnda,
Ber a 'nyikom aka m' no,
Wo suban hyɛ m'adwen ma araa
Ma me kra nya ahotɔ.

MHB 111
4 . Kaansa munnhu Wo ma dɛm ntsi 
Meyɛ aweɔn gyedzi mu a,
Modɔ Wo, m'Ewuradze, m'bɔdɔ W';
Munnhu W', na minyim Wo.

MHB 111
5 . Sɛ owu mua adasa enyiwa 'i
Ma m'akoma hianyi da a, 
Twamutam no bɛtsew ma meehu
W'enyimnyam dɛ mbrɛ ɔtse.

MHB 112
1 . MIHYIRA Nyame N' Christ;
Motwer Nyame dɔ no;
Na medze ano na akoma krɔnn, 
Gye Agyenkwa n' yɛ medze.

MHB 112
2 . Ne mbeamudua n' tu ekyingye,
Misie ekyingye na suro,
Nye mbusu ho adwen a etsintsim
Nyina wɔ No wumaa n' mu.

MHB 112
3 . Miyi adom Nyame ayɛw;
Motwer N' nokwar, No tum n';
Meyɛ Nedze, ɔyɛ medze,
Nyame, me dɛw, me kan.

MHB 112
4 . Yie nko na ɔwɔ No mu,
Bɔn nko na ɔwɔ mo mu;
Mo bɔn n' mbom twe Ne yie no pue,
Na ɔda ho dɔ me.

MHB 112
5 . Ɔno na ɔgye me nkwa,
Na ɔdze mo bɔn kyɛ m' koraa;
Mo dɔ N', osiandɛ ɔdɔ me,
Ɔtse ase 'i, metse ase.

MHB 112
6 . Mo nkwa hyɛ No mu daa,
Mo wu etwa m' kɔ ampa;
Mo fua nyina anan ayɛ kan;
M'adzesaa adan adzekyee.

MHB 113
1 . SƐ anapa wi hyerɛn a, 
M'akoma nyan ka dɛ, 
Ayɛyi nka Jesus! 
Dwumadzi na mpaabɔ m',
Mokɔ Christ Jesus hɔ; 
Ayɛyi nka Jesus!

MHB 113
2 . 'Werɛhow hyɛ m' adwen do a?
Minya akomatɔm ' ha
Ayɛyi nka Jesus!
Adwemfi hyɛ mo do a,
Medze 'yi tsew moho 
Ayɛyi nka Jesus!

MHB 113
3 . Sɛ adzekyee twe no ho a,
M'adwen nyina nyɛ dɛm;
Ayɛyi nka Jesus! 
Adzesaa dan 'dzekyee, 
Ber a yɛka n' hɛn akoma m';
Ayɛyi nka Jesus!

MHB 113
4 . Abɔfo tow ndwom sor
Ma Nyame, Asɛm no;
Ayɛyi nka Jesus! 
Nyimpa so mma ndze do
Wɔ ndaase nkwom mu dɛ 
Ayɛyi nka Jesus!

MHB 113
5 . Asaase mba nyina nka
Wɔ enyigye ndwom m' dɛ,
Ayɛyi nka Jesus! 
Mframa na po na wi
Mfi bun mu nkɔ sor dɛ, 
Ayɛyi nka Jesus!

MHB 113
6 . Ber a mowɔ nkwa mu yi,
Me Nyame ndwom nyɛ dɛ, 
Ayɛyi nka Jesus! 
Hɛn ndwom dabaa nyina mfir
Tsetse ɔdomakoma dɛ,
Ayɛyi nka Jesus!

MHB 114
1 . SOR nye asaase nyɛ kor,
Nyimpa na abɔfo mbɔ m',
Ma yenyi adasa
Agyenkwa n' ayɛw daa,
Na yɛntonton afɔr 'Guambaa n',
Na yenhyira Jesu Ne dzin.

MHB 114
2 . Jesus, dzin a ɔtahye! 
Ɔsor nye asaase dɛw; 
Yennya mboa beebiara,
Yennyi dzin biara so a 
Yɛnam do benya hɛn nkwagye; 
Jesus baa wiadze bɛgyee nkwa.

MHB 114
3 . Jesus, dzin dɛɛdɛw bi! 
Okenyan sor dɔm no;
Wɔpaa m' bɔ Ne dzin no,
No dɔ n' yɛ hɔn nwanwa:
Hɔn enyigye nyina nye dɛ wɔhwɛ N';
Hɛn heaven nye yehu N' enyim.

MHB 114
4 . Ɔbɔn tse Ne dzin no
Na onya ahotɔ;
Ɔyɛ ndwom wɔ n'asomu,
Ɔyɛ nkwa, konyimdzi;
Ndwom fofor hyɛ ne gyirama ma; 
Onya akoma mu dɛw, ɔsaw.

MHB 114
5 . Bɔn tse dɛ abowa ka
M'akoma wufo n' a,
Ɔnom yarsa nsu n' bi,
Na onya yarsa hɔ ara;
Hwɛ m'Ewuradze wɔ dua no do!
Metse, mehu - owui maa me.

MHB 114
6 . Ao, ɔdɔ nwanwa bɛn!
Ao nkwagye adom bɛn!
Mbrɛ 'dua baa ntsɛmara
Bɛmaa asehwefo do a!
M'bɛyɛ dɛn m'bɛma woeehu dza 
Ayɛ ama adsa nyina?

MHB 114
7 . Meenya totorobɛnto
Dze afrɛ wiadze nyina!
Maama hɔn akoma dɛw,
Nyia owui maa hɔn N' mu!
Wɔbɔɔ Ewuradze mbeamudua m' maa hɔn,
M'Agyenkwa wui maa hɔn nyina.

MHB 115
1 . M'AKOMA na gyirama,
Mema do wɔ ayɛyi m'; 
Obiara ntonton Messiah;
Amanaman Nyame a
Ɔdze No tum-sɛm no
Bɔɔ wiadze wiee ma odzii mu.

MHB 115
2 . Ɔfaa akowaa subea,
Na ɔsoaa hɔn mbusu
Wɔ No honam mu kɔr Calvary; 
Ogyinaa dɛ fɔdzifo,
Na okyii No bɔgyaa krɔnn
Dze maa mbratonyi fahodzi.

MHB 115
3 .  Katakyi no soɛɛr ntsɛm 
Atamfo n' do konyim m'
Na ɔtwee hɔn nkɔnsɔnkɔnsɔn mu:
Ɔbɔɔ hɔn ahenman,
Ɔhyɛɛ hɔn, twee hɔn baa
N'ahendzi ase, Messiah ase.

MHB 115
4 . Jesus dze mbɔbɔrhu
Dzi No nkorɔfo nyina do
Wɔ nyansa m', ndzeytsenenee, dɔ m',
Nyia ɔba Messiah hɔ
Benya ɔgye mapa,
Na ɔagye No nkwagye n' ato m'.

MHB 115
5 . Agyenkwa, Asomdwee Hen! 
W'ahenman no bɛtserɛw,
Kɛpem dɛ yehu W'enyimnyam:
Ndzeyɛtsenenee bɔdɔr
Dɛ krɔnkrɔnyɛ ahyɛ wiadze ma

MHB 116
1 . YƐTOW Hen a oribedzi adze n' ho ndwom,
Nyimnyam nka Jesus, 'Guambaa a wokum No; 
N'ahendzi dze nkwagye ɔnye siar nam;
Aman nya enyigye, ber a Jesus dzi Hen.
Bra yɛtow hɛn Hen N'ayɛyi,
Jesus, hɛn Hen: Jesus hɛn Hen:
Hɛn a yɛyɛ Nedze n', hɛn ndwom nye dɛ:
'Nyimnyam nka Jesus, nka Jesus, hɛn Hen.

MHB 116
2 . Nyimpa nyina bɛtsena Ne kan nwanwa n' mu,
No dɔ bɛka amanaman abɔ m'; 
Nokwar na pɛrpɛr bɛpem efi No mu,
Bɔn ase botu, ber a Jesus dzi Hen.

MHB 116
3 . Ne nyina bowie yie, N'asomdwee ahendzi m',
Fahodzi benyin na nyansa etu mpon;
Tamfo bɛyɛ dɔfo, No konyim ntsi,
Nkrantsee dan ofowa, ber a Jesus dzi Hen.

MHB 116
4 . Wobeyi akra efi bɔn no mpokyerɛ m',
Ekyingye nnkɛyɛ N' asɛm no sunkamm;
Hɛll nnkɛyɛ hu na owu rinnya bɔr; 
Ɔdɔ dzi konyim, ber a Jesus dzi Hen.

MHB 116
5 . Yesɔr ma Christ N'ahendzi ne mbae no,
Egya, ma adzekyee no nyɛ ntsɛm mbra; 
Ma W'abɔdze fofor n' ntow hɛn ndwom yi,
'Bɔnsam dzi 'kogu na Jesus dzi Hen.

MHB 117
1 . Tsie! abɔfo ruhua dɛ 
Wɔawo hɛn Hen nyimnyamfo n',
Asaase wɔ asomdwee,
Nyame na abɔn abɔm'.
Aman nyina, hom mfa dɛw
Nye sor abɔfo ntseatseam'
Hom nye hɔn mbɔm mpaa mu dɛ,
Wɔawo Christ wɔ Bethlehem.
Tsie! abɔfo ruhua dɛ 
Wɔawo hɛn Hen nyimnyamfo n',

MHB 117
2 . Christ a sorsor tonton No, 
Ɔdomankoma Ewuradze n',
Hwɛ N', ɔkyɛree mpo a ɔaba.
Ɔbaabun wotoam' ɔba!
Hwɛ, Nyame hyɛ nyimpadua!
Nyame a wɔayɛ N' onyimpa!
Ɔpɛ dɛ ɔnye nyimpa tsena,
Jesus, hɛn Immanuel.

MHB 117
3 . Mbo, sor Asomdwee Henba! 
Mbo, Ndzeyɛts' enenee Ewia!
'Dze kan na nkwa brɛ wiadze,
Yarsa wɔ N' atsaban mu.
Ɔdze N' enyimnyam too nkyɛn,
Bae ma nyimpa eennwu bio,
Ma ɔaama asaasemba do,
Ma ɔaama hɔn awo-enu.

MHB 118
1 . Agyedzifo, hom mbra 
Dɛw na konyimdzi mu,
Hom mbra, O hom nyina mbra Bethlehem;
Hom mbra mbɔhwɛ dɛ
Wɔawo abɔfo Hen:
O hom mbra mma yɛntonton Ewuradze Christ.

MHB 118
2 . Nyame mu Nyame, 
Kan a ofir Kan mu,
Hwɛ! oennkyir ɔbaabun n' awotoa;
Nyame ara ampa,
Wɔwoo N', na wɔannyɛ No;
O hom mbra mma yɛntonton Ewuradze Christ.

MHB 118
3 . Abɔfo, hom ntow 
Ndwom ehurusi mu,
Sor ahemfiemba nyina ntow ndwom
Dɛ, Enyimnyam nyina
Nka Nyame wɔ sorsor:
O hom mbra mma yɛntonton Ewuradze Christ.

MHB 118
4 . Enyimnyam nka Wo, 
Yeyi Wo dzin ayɛw,
Jesus, Ɔwo a wɔawo W' n-dɛ da yi,
Ɔdomankoma Egya
N' asɛm ayɛ honam
O hom mbra mma yɛntonton Ewuradze Christ.

MHB 119
1 . ABƆFO a hom fi 'nyimnyam mu,
Hom ntu mfa asaase do;
Hom a hom toow abɔdze awoo,
Hom ntow Messiah N'awoo ndwom,
Hom mbra mbɔsom,
Mbɔsom Christ, Ɔhen a wɔawo N'.

MHB 119
2 . Nguanhwɛfo a hom tsena sar do
Roweɔn hom nguankuw anago,
Afei Nyame nye nyimpa tse,
'Kɔkoaba Ne kan hyerɛn;
Hom mbra mbɔsom,
Mbɔsom Christ, Ɔhen a wɔawo N'.

MHB 119
3 . 'Nyansafo, hom mfi hom dadaw m',
Kan fɛɛfɛw bi wɔ ekyir;
Hom nhwehwɛ aman apɛdze,
Hom ehu N'awoo ho woraba;
Hom mbra mbɔsom,
Mbɔsom Christ, Ɔhen a wɔawo N'.

MHB 119
4 . Afɔrmbukyia enyim ahotsewfo, 
Hom dze enyidr suro weɔn; 
Ewuradze besian efir sor
Epue N'asɔrdan m' awora!
Hom mbra mbɔsom,
Mbɔsom Christ, Ɔhen a wɔawo N'.

MHB 12
1 . Me kra, yi ɔsor hen ayɛw, 
Fa w' ayɛdze bra N' enyim;
Ɔapon wo, dze wo bɔn akyɛ w',
Woana mbɔ nyi No ayɛw?
Yi No ayɛw!
Yi bɛkyebo Hen ayɛw.

MHB 12
2 . Yi N' ayɛw, Nadom na enyimpa 
Hwɛɛ egyanom ahohiam';
Yi No ayɛw, ɔnnsakyer da,
Ɔka enyim nyaa, ohyira ntsɛm:
Yi No ayɛw!
Nyimnyamfo wɔ nokwardzim'.

MHB 12
3 . Ɔhwɛ hɛn, dze fir hɛn dɛ egya; 
Onyim hɛn mberɛwyɛ dodow;
Ɔma hɛn do dɔ mu ara,
Ɔgye hɛn atamfo nyina nsam',
Yi No ayɛw!
Dɛ mbrɛ N' adom pem mber nyina.

MHB 12
4 . Sor abɔfo hom nhuhor No; 
Hom hu N' enyim na enyim;
Ewia, bosoom, hom nkotow, No,
Mber na mbea nyinam' abɔdze,
Hom nyi N' ayɛw!
Hom nye hɛn nyi Nyame ayɛw.    Amen.

MHB 120
1 . O Christianfo, hom nnyan na adze akye, 
Anapa yi na wɔwoo Agyenkwa;
Hom nsoɛr na hom ntonton Nyame dɔ,
Esumasɛm a abɔfo tow ho ndwom;
Hɔn na wodzii kan kaa n-sɛmpa no,
Mbrɛ Nyame bɛbrae ma ɔbaabun woo N'.

MHB 120
2 . N-guanhwɛfo a wɔroweɔn hɔn nguan no 
Tsee bɔfo huafo ne ndze dɛ ɔse:
Hwɛ, medze Agyenkwa N' awoo ho nsɛm
Bɔ hom na wiadze nyina amandzɛɛ;
N-dɛ Nyame apon N' anohoba,
Wɔawo Ewuradze Christ, hɛn Agyenkwa.

MHB 120
3 . Owiee kasaa n', nna sor adwontofo 
Dze enyigye toow ndwom fofor koraa,
Wɔkamfoo Nyame dɔ a ɔropon hɛn,
Na Alleluia gyigyee wim' nyina;
Hɔn ndwom nye dɛ, Enyimnyam nka Nyame,
Asomdwee na enyisɔ mbra nyimpam'.

MHB 120
4 . Hɔ ara na nguanhwɛfo n', kɔr Bethlehem 
Kɔhwɛɛ dza Nyame ayɛ ama adasa:
Wɔdze enyigye saan kɔhwɛɛ hɔn nguan,
Dɛ wɔda ho riyi Nyame ayɛw,
Yinom nye asomafo a wodzii kan
Wɔbɔɔ Abofra no ho nsɛm dawur.

MHB 120
5 . N-kyɛ  yaakaa Nyame N' anwanwa dɔ a 
Ogyaa N' ma ɔregye adasa nkwa;
Abofra a ɔama yeenya hɛn siar yi,
Yɛnhwɛ N' mbowadan mu nkɔ mbeamudua n' do:
Ɔmboa hɛn ma yentsia N' anamɔn mu
Nkodu adasa hɛn sor sibea hɔ.

MHB 120
6 . Dɛm na hɛn ho bɛtsew ma yaafora 
Abɔfodɔm yɛatow konyimdzi ndwom;
Nyia wɔawo N' n-dɛ enyigye da yi,
Ɔdze enyimnyam bɛhyerɛn hɛn ho nyina;
No dɔ bɛgye hɛn nkwa na yaatow ndwom
Afebɔɔ yɛakamfo sor Hen tumfo n'.

MHB 121
1 . M'AKOMA dzi ehurusi enago 'i
Ber a ekyirkyir metse
Abɔfo ndze dɛɛdɛw n';
'Dwontofo n' tow dɛ, Wɔawo Christ!
Na enyigye ndwom dɛɛdɛw n'
Gyegye wimu nyina.

MHB 121
2 . Tsie! Dzidzidaka n' mu ndze bi
Reserɛ bɔkɔɔ se dɛ:
Hom nguan mfi mbusu ho,
Nuanom, hom mbra, hom efi haw mu, 
Wɔagye hom; dza hom hia
Nyina mebɛma hom.

MHB 121
3 . Afei hom mma yɛnyɛ no ntsɛm, 
'Kɛse na nkuma nyina,
Nkotow suro nwanwa m'.
Yɛndɔ Nyia dɔ ahyɛ No ma n',
Nhua Woraba a ɔdze
Enyidar rehyerɛn no.

MHB 121
4 . O Ewuradze , m'betsie, adɔ W', 
Nye W' atsena, na sɛ 
Muwu mpo a, maannhera,
Na mbom menye W' atsena afebɔɔ
Wɔ sorsor wɔ dɛw a
Ɔnnkɛsakyer da n' mu.

MHB 122
1 . Adzekyee mba nyinara mu dansewa, 
Pa hɛn isum na fa wo mboa brɛ hɛn;
Boka nworaba a epue ma wim' atsew wann,
Gya hɛn kɔ mbrɛ wɔawo Gyefo ama hɛn.

MHB 122
2 . N' adasoe do na bɔw rososɔ hyɛnhyɛnn; 
Nantwibuwm' na ɔdze Ne tsir ato komm;
Ɔda hɔ n' abɔfo ruhuahua no dɛ,
Adasa Yɛfo, Ɔhen na Gyefo.

MHB 122
3 . Aso ampa dɛ hɛn so yɛbɛkyɛ No 
Edom nduhuam na asomfo akyɛdze,
Mbepɔw do mbobaa, po do nankyenema,
Kwaa mu wandze, daadzetsirmu sika?

MHB 122
4 . Hɛn ayɛyɛdze piigyan nyina nnsɛ hwee; 
Akyɛdze biara nntum nnya N' enyimpa;
Akomam' ndaase na abɔbɔfo mpaabɔ
Som bo kɛsekɛse ma Onyame.

MHB 122
5 . Adekyee mba nyinara mu dansewa, 
Pa hɛn isum na fa wo mboa brɛ hɛn;
Boka nworaba a epue ma wim' atsew wann,
Gya hɛn kɔ mbrɛ wɔawo Gyefo ama hɛn.

MHB 123
1 . 'NAGO sɔnn, anago krɔnn!
Wiadze ada, esuma,
Mary na Joseph wɔ mbowa dan mu 
Roweɔn Dɔba fɛɛfɛw no a 
Ɔada sor ahomgye mu n'.

MHB 123
2 . 'Nago sɔnn, anago krɔnn!
Nguanhwɛfo hun kan no,
Tsee abɔfo ndwom no ne ngyegyee,
Wɔ anoano nye ekyirekyir,
Christ hɛn Pomfo n' wɔ ha.

MHB 123
3 . 'Nago sɔnn, anago krɔnn!
Nyame Ba a ehyerɛn, 
Ɔdɔ reserew W'enyimdua mu!
Ma adom ber no mbra mbɔto hɛn, 
Agyenkwa a wɔawo W' ntsi!

MHB 124
1 . Hwɛ, wɔawo Nyame Eguambaa a 
Wɔdze N' bɔɔ anohoba n',
Oesian aba asaase
Rebɛkyerɛ hɛn ɔsor kwan. 

      Ao, hɛn siar da, aba yie! 
      Hwɛ hɛn nkwahosan aba! 
      Tow ndwom twa Jerusalem: 
      Wɔawo Christ wɔ Bethlehem!

MHB 124
2 . Hwɛ, nyia ɔtse ahengua do 
Wɔ sorsor abɔfo ntam'
Nyia ɔyɛɛ wim' nworaba n',
Da mbowa dzidzidaka mu.

MHB 124
3 . Hom n-guanhwɛfo krɔnkrɔn, 
Hom dze asɛmpa bɛn nam?
Wɔyɛ n' dɛn na hom egya
Hom nguan wɔ haban mu yi?

MHB 124
4 . Esuom a yɛroweɔn no, 
Hwɛ, yehun kan nwanwa bi:
Abɔfo dze adwontow
Kaa dɛ wɔawo Agyenkwa n'.

MHB 124
5 . O Akɔkowaba krɔnkrɔn, 
Wo dɔ yɛ nwanwa dodow!
Dɔ a ogyaa W' ma ifii sor
Baa wiadze a ɔtse dɛm yim'.

MHB 124
6 . O Nyame Ba, Kyerɛkyerɛ hɛn 
Wo suban a ɔdwe  no,
Ma yensua Wo mbrɛhoadze,
Na yɛnyɛ dɛ mbrɛ Ɔwo tse.

MHB 125
1 . O Bethlehem kurow kakraba,
Hwɛ mbrɛ esi ada dzinn!
Bea a ada hatsee n'etsifi
N-woraba rikyin komm:
W'abɔntsen no do anago n'
Bɛkyebo kan n' hyerɛn;
Mber nyina enyidar na suro 
Dzi ehia wɔ Wo mu.

MHB 125
2 . Anapa mworaba, hom mbɔ mu
M-bɔ awoo krɔnn n' dawur,
Na hom ntow ndwom mma Nyame Hen n',
Asomdwee nka asaase;
Na Mary awo ɔba Christ;
Nna abɔfo aboa ano wimu,
Roweɔn ɔdɔ nwanwa Ba no,
Ber a adasa so ada n'.

MHB 125
3 . Akyɛdze nwanwa no wɔdze
Maa wiadze dzinn na komm!
Dɛm na Nyakoɔn kyɛ nyimpa
Siar akyɛdze fi sor.
Asowa bi nnkɛtse Ne mbae,
Mbom bɔn wiadze yi mu,
Abrɛfo a wɔgye No n' na
Christ dɔyɛfo n' to hɔn.

MHB 125
4 . O Bethlehem Ɔba krɔnkrɔn,
Yeserɛ Wo, bra hɛn nkyɛn;
Pam hɛn bɔn na afei tsena hɛn mu;
Ma wɔnwo W' hɛn mu ndɛ.
Yɛtse Borɔnya abɔfo n'
Nka dɛ wɔrobɔ amandzɛɛ n';
O bra hɛn nkyɛn, nye hɛn ntsena,
Hɛn Wura Immuanuel.  Amen

MHB 126
1 . M'AKOMA, hwɛ, ma w'enyi do:
Woana da edzidzidaka n' m' hɔ?
Woana nye Akɔkowa fɛɛfɛw yi?
Akɔkowa Christ siarfo n' nye No.

MHB 126
2 . Ewuradze a ebɔɔ adze nyina,
Mbrɛ esi ayɛ Wo ho keteseaba,
Dɛ ebɛyɛ W' dabew wɔ bea a
Nsoaso na anantwi dzidzi.

MHB 126
3 . Sɛ wiadze ne fɛw yɛ mbordo,
Na sika na abopa anyɛ n' ma a,
Nkyɛ iyi mpo mmfata koraa dɛ 
Ɔwo Ewuradze bɛda hɔ.

MHB 126
4 . Ao, Jesus Akɔkowa krɔnkrɔn!
Bra bɛhyehyɛ Wo mpa a ho tsew n'
Wɔ m'akoma bɔbɔfo m' ma
Ɔaayɛ mpiatun dzinn ama Wo.

MHB 126
5 . M'akoma keka n' ho dɛw mu daa,
Na m'ano nnkɛyɛ komm bio da;
Medze dɛw m'bɔtow Wo ndwom daa,
Tsetse abagyegye ndwom dɛɛdɛw n'.

MHB 126
6 . Enyimnyam nka Nyame wɔ sor,
Ɔno a ɔdze Ne Ba ama nyimpa,
Ber a abɔfo dze dɛw ma hɛn
Afenhyia pa wɔ asaase do.

MHB 127
1 . NYIMPA Ba no dze Ne tsir too
Mbowa edzidzidaka n’ mu;
Ͻdaa wiadze ha Ne nda kan
Nguanhwɛfo no dze enyigye tsiee
‘Bͻfo krͻnkrͻn n’amandzɛɛ;
Hͻn a wͻwͻ nguambuw mu hͻ n’
Dze enyigye soom hͻn Wura.

MHB 127
2 . Hͻn a wͻtsee Ne famu ha mbae
Nka n’ nyina nyaa enyigye;
Na hͻn so a wohuaa Ne mbae no,
Kamfo No dͻ n’, nyaa dɛw pii.
Agyenkwa Siarfo, Christ krͻnkrͻn,
Edaa mbowa edzidzibea;
Innkotum abrɛ Woho adze
Abɛtsena m’akoma m’?

MHB 127
3 . Ndzebͻn edzi W’enyim kan kͻ;
Akoma a wͻtoo mu pon n’,
Ana bɛhɛn mu mbͻbͻr mu,
Nyimpa Ba,dze Wo tsir ato?
Afei hɛn mu, Jesus krͻnkrͻn,
Yɛ Borͻnya wͻ m’akomam’;
Ma mo mbowa edzidzibea ndan
Heaven a Ͻwo wͻ hͻ no.

MHB 127
4 . Ma hͻn a wͻanntse W’awoo ho
Nsɛmpa no nyinara no,
Wͻwͻmber dadaw m’ , nnyɛ Borͻnya m’,
Wͻmfa W’asomdwee mbrɛ hͻn,
Fa enyigye asɛmpa n’ brɛ hͻn,
Ma wͻntse Borͻnya ndwom no wͻ hͻ:
Yi Nyame ayɛw, Christ aba!

MHB 128
1 . DƐ mbrɛ nkɔnhyɛfo kae no, ɔbaabun bi 
Awo Akɔkowaba; dɛm na osii,
Dɛ ɔmbɔpon hɛn owu, hɛll na bɔn a 
Adam ne mbrato dze furaa hɛn no mu.
       Dɛm ntsi hom enyi ngye, ntow awerɛhow ngu;
       Wɔwoo hɛn Agyenkwa Jesus Christ ber yi.

MHB 128
2 . Na Jewfo kurow bi a wɔfrɛ n' Bethlehem,
Hɔ na Joseph na Mary nyina kɔsoɛe,
Ama wɔaakan hɔn na binom wɔ ɔtow ntsi,
Osiandɛ dɛm na Caesar hyɛɛ dɛ wɔnyɛ.

MHB 128
3 . Na wokodur kurow fɛɛfɛw no mu no,
Nna nyimpadodow ahyɛ hɔ nyina ma,
Ma Joseph nye Mary a wɔyɛ ehiafo n'
Ennya kwan biara wɔ ahɔhodan no mu.

MHB 128
4 . Na okehiaa dɛ wɔkɔsoɛ edzdzidaka m'
Beebi a daa wɔdze anantwu na nguan gui:
Na wɔammfɛr dɛm famu famu tsenabea hɔ koraa,
Na n'adzkyee n' ara na wɔwoo Agyenkwa.

MHB 128
5 . Adasa nyina ahenfo Hen n' aba wiadze
Ndwera kakraba na wonyaa kyekyeer N' ho;
Na Mary kyekyeer ne Ba no ho wiei no,
Ɔdze No too nantwi edzidzidaka mu.

MHB 128
6 . Na Nyame somaa ɔbɔfo fii sorsor
Kɔr nguanhwɛfo ehiafo bi nkyɛn, wɔ sar do,
Kɛsee hɔn dɛ mma wonndzi awerɛhow bio,
'Siandɛ wɔawo hɛn Agyenkwa ndɛ da yi.

MHB 128
7 . Amon mu hɔ ara na nguanhwɛfo no hun
Abɔfo dɔm kɛse dɛ wɔwɔ wimu;
Wɔdze dɛw kɛse kasae, toow ndwom dɛɛdɛw 
Dɛ enyimnyam nka Nyame hɛn sor Hen no.

MHB 129
1 . Anago bi na nguanhwɛfo 
Tsena fam' roweɔn hɔn nguan,
Ewuradze bɔfo fi sor bae,
Na kan hyerɛɛn hɔ nyina.

MHB 129
2 . Ihu kɛse kaa hɔn n-tsi 
Ɔsee dɛ, Mma hom nnsuro:
Mebrɛ hom na adasa nyina
Asɛmpa a ɔyɛ dɛw.

MHB 129
3 . Wɔawo Agyenkwa ama hom 
Wɔ David ahenkurowm',
Wɔawo Ewuradze Christ n-dɛ;
Yi na hom dze bohu N':

MHB 129
4 . Hom bohu dɛ Akɔkowaba n' 
Da mbowa dzidzidakam',
Hom bohu No nantwibuw mu,
Dɛ tam kyekye No ho.

MHB 129
5 . Nyame bɔfo n' wiee dɛm ka ara, 
Na sor dɔm pii bae a
Wɔdze ndwom yii Nyame ayɛw
Enyigye mu see dɛ:

MHB 129
6 . Enyimnyam nka Nyame wɔ sor, 
Asomdwee nka 'saase;
Nyame enyisɔ nhyɛ ase
Wɔ adasa mu ndɛ.   Amen.

MHB 13
1 . ƆSORSOR, hom nyi Ewuradze ayɛw; 
Ewia, bosoom, dzi N'enyim dɛw; 
Nworaba, kan, hom ntonton No.

MHB 13
2 . Yi Ewuradze ayɛw na ɔakasa a, 
Wiadze tsiee ne ndze kɛse n'; 
mbrasɛm a wonnkobu do da, 
Wɔ hɔ ma hɛn akwankyerɛ.

MHB 13
3 . Yi Ewuradze ayɛw, nyimnyamfo no a;
 N'anohoba nnyɛ gyan da; 
Ɔama N'ahotsewfo konyim; 
Bɔn na wu nnkedzi nyim da.

MHB 13
4 . Yi hɛn nkwagye Nyame ayɛw; 
Sor dɔm mpaa mu nka No tum; 
Sor na asaase nye abɔdze nyina
Ntonton No, nhuhor Ne dzin.   Amen.

MHB 130
1 . ƆBAA danafua kɔnnkɔnn bi
Abɔfo a woesian famu
Robɔ hɔn sika nsanku toow
Tsetse ndwom dɛɛdɛw n' dɛ 
'Somdwee na pɛpa nka adasa,
Omfi sor Hen hɔ mbra!
Na wiadze ntaa dzinn ara ntsie
Abɔfɔ hɔn ndwom no.

MHB 130
2 . Wɔkɔr do ara fi sor sianee,
Wɔdze asomdwee sianee,
Na wɔtsee hɔn sorsor ndwom no
Wɔ fona wiadze yi m',
N'awerɛhow paprata no mu;
Wotuu faa kyinkyinii,
Wɔtoow ndwom n' ma wɔtsee no wɔ
Babel nkwaado nyina.

MHB 130
3 . Wiadze ehu amandze akyɛr 
Wɔ bɔn na aperdzi ho;
Abɔfo ndwom dɛɛdɛw n' ekyir,
Bɔn etsim mfe mpenu;
Adasa roko ntsi wɔnntse
Dɔ ndwom a wɔdze ma, n';
O akofo, hom nyɛ komm ntsie
Sor abɔfo ndwom no.

MHB 130
4 . Hom a abrabɔ ahyɛ hom do
Ma ntsi hom kɔn ebu,
Hom a hom berɛ wɔ kwan do
Ma hom nntum nnantsew yie,
Hom nhwɛ! Engyigye na mber pa
Dze ntsaban reba ntsɛm:
O hom nhom wɔ ɔfona kwan n' nkyɛn 
Ntsie abɔfo ndwom yi.

MHB 130
5 . Hom nhwɛ! Nda n' reba ntsɛntsɛm a
Nkɔnyɛfo aka n' dada;
Ɔdze mber pa a akyɛr no 
Bɛba ber pa no mu.
Asomdwee bɛba wiadze nyina,
Tsetse ahoɔfɛw n' epue;
Na wiadze nyina agye ndwom a
Abɔfo rotow no.

MHB 131
1 . BORƆNYA a odzi kan a ɔbɔfo no kae n',
Ɔkaa kyerɛɛ nguanhwɛfo bi a wɔwɔ sar do,
Nna wɔwɔ sar n' do rohwɛ hɔn nguan
Ɔpɛber 'nafua bi a nna awɔw aba.
    Borɔnya afe pa! Borɔnya afe pa!
    Wɔawo Israelmba hɔn Hen.

MHB 131
2 . Wɔhwɛɛ sor na wohun woraba a
Ɔrehyerɛn boka ekyirekyire,
Na ɔrema asaase kan kɛse,
Na ɔyɛɛ dɛm adzekyee na adzesaa.

MHB 131
3 . Na enyansafo baasa bi nam
Woraba n' ne kan mu fi ekyirkyir bae;
Wɔbaa dɛ wɔrobɔhwɛ Ɔhen n'
Na woeetsin woraba n' do ekyinkyin.

MHB 131
4 . Woraba yi kɔr kwaamu-anee
Siankaa Bethlehem do kakra;
Na ekyir no ogyinaa koraa
Wɔ beebi a Jesus da no.

MHB 131
5 . Enyansafo baasa n' hɛɛn mu 
Buu nkotodwe enyidzi mu ara;
Na N'enyim hɔ ara yɛɛ N' ayɛ: 
Sika, krɔbɔɔ na akyenkyendur.

MHB 131
6 . Dɛm a wɔmma yɛmfa adwen kor
Ntow ayɛyi mma hɛn sor Hen no,
Ɔno na ɔmaa sor na asaase bae
Na ɔdze N' bɔgyaa tɔ adasa.

MHB 132
1 . DƐ mbrɛ tsetsemba no nam
Enyigye mu hwɛɛ woraba n'
Na wɔdze dɛw huaa ne kan a
Ɔhyerɛɛnee kyerɛɛ kwan n',
Ewuradze, dɛm na hɛn so
Wɔnkyerɛn hɛn kwan mbra Wo hɔ.

MHB 132
2 . Dɛ mbrɛ wɔdze dɛw tuu anan
Baa Agyenkwa Wo mpa ho ara
Bobuu ntwɛr wɔ Ɔwo a sor na
Asaase sɔr Wo W'enyim n',
Dɛmara na ma hɛn so
Nhwehwɛ mbɔbɔrhu egua n'.

MHB 132
3 . Dɛ mbrɛ wɔkyɛɛ W' dza ho hia
Wo wɔ ehiafo mpa no ho n',
Dɛmara pɛr na hɛn so
Mfa dwɛw krɔnn a bɔn nnyi mu
Mfua hɛn aboɔdzendze mu,
Mbrɛ Wo Christ hɛn sorsor Hen.

MHB 132
4 . Jesus krɔnkrɔn, fa hɛn si
Kwan tseabaa no mu daa daa, 
Na sɛ wiadze bɔ adze a,
Fa hɛn akra a woefi nsa n'
Kɔ bea a wonnhia wimu kwankyerɛ,
Bea a fua nnhyɛ W'enyimnyam do.

MHB 132
5 . Ɔsor man hyɛnhyɛnn no mu
Wonnhia abɔdze kan biara;
Ɔwo nye n' kan, dɛw, abɔtsir,
Ɔwo nye n'ewia a ɔnntɔ da;
Yɛntow W'ayɛyi wɔ hɔ, 
Hallelujah nka hɛn Hen.   Amen.

MHB 133
1 . ENYANSAFO bi fii
Hɔn nyimdzee mu twae
Fii boka mbepɔw do 
Kɔr 'bɔbɔfo fie.
Nyamesom pa gyaa hɔn
Ntsɛm fii ekyirkyir,
Towee kɔr kan daa daa,
Tsiin woraba bi do.

MHB 133
2 . Hɔ na hɔn Wura na
Gyefo brɛfo n' da,
Kan nwanwa a odzii hɔn kan
Wɔ hɔn akwantu mu n'
Bɔkɔ do ahyerɛn
Ekyirkyir aman do;
Ber a woraba no dze hɔn 
Resan akɔ hɔn nkyir.

MHB 133
3 . Ɔwo a da bi edaa
Mbowa edzidzidaka m',
Na sesei idzi hen
Nyimnyam m' aman do,
Boaboa wiadzefo a
Wɔwɔ ekyir n' ano,
Hɔn a wonnhun woraba n'
Kwankyerɛ kan no.

MHB 133
4 . Boaboa tokyemfo ano;
Dɔnsuartɔfo no,
Tow Wo kan n' gu hɔn do,
Gya hɔn abamba;
Hɔn a wonnhun Wo no,
Hɔn a wɔato gon n',
Fa Wo woraba ne hyerɛn 
Gya hɔn abamba.

MHB 133
5 . Gya hɔn fa sum kebii m',
Ber a obi nnkɔ mmba n',
Hyerɛn dzi hɔn enyim kan
Wɔ Wo dɔ kan n' mu;
Jewfo na Amamforafo,
Akobɔfo nyina,
Mbofra na mpanyin so,
Fa woraba n' gya hɔn.

MHB 134
1 . 'NYIMNYAM nka Nyame wɔ sor, 
Na asomdwee nsian asaase;
Nyankopɔn, dwir, konton wimu,
Na ɔkyerɛ dɛ ɔyɛ nyɛnko:
Nyame a yennhu No n'aba:
Nyame osiarfo, MARA
Aba nyinsu bɔnsa yi m'
Na Ne dzin nye Jesus.

Hom nhw sor na ase Wura a
Afei wɔyɛɛ No honam n'
Da mbowa edzidzibea.

MHB 134
2 . Abɔfo nyina tontoon
Hɔn Bɔfo na hɔn Hen;
Wɔdze hɔn Wura brɛfo n'
Ho nsɛm brɛɛ adasa.
Ɔtoo N'ahendzi no pan,
N'enyimnyam nwanwa n' hyerɛn, 
Nkwa farbaa no hyɛ ase;
Wɔawo Nyame ankasa!

MHB 134
3 . Hwɛ Nyame Ba bɛkyebo n',
Nyimpa Ba bɛkyebo n';
Nyia sor enntum annkora No n'
Aba honandua mu.
Ɔsor mba, hom mbɔ mbubuw;

MHB 134
4 . Hɛn nyimpa mba, yendzi dɛw, 
Mbɔ asomdwee Hen n' dawur,
Yɛnye sor dɔm mma ndze do
Mfa Immanuel dzin ntsea m':
Hɛn anan, hɛn akoma kotow N',
Jesus hɛn honam mu nyi n'
Yɛ hɛn Nua sesei ampa,
Na Nyame yɛ hɛndze.

MHB 135
1 . Ɔsor dɔ no ɔkrɔn dodow, 
Nyame Baatan N' ayamuhyehye;
Ɔdze Agyenkwa fi sor bae,
Ɔmaa da pa n' hyerɛɛn hɛn do,
Na tsenenee ewia no puei,
Bɛtseew hɛn sum wiadze enyi.

MHB 135
2 . Nyame daa edzi wɔ Christ mu, 
Dze Ne kan abɛpam hɛn sum,
Etu hɛn bɔn na enyifura,
Dze hɛn nan esi kwan pa mu;
Na hɛn akra a woenya fakyɛ,
Akɔ daa ahomgye man no '.

MHB 135
3 . Ewuradze, fa Wo kan bra, 
Gyedzi a otu hɛn suro no a;
Ma Wo dɔ nkitsa hɛn 'koma,
Gya hɛn kɔ W' asomdwee kwan mu;
Hɛn akra a wosuro wu dzen,
Gya hɔn twa no sunsuma mu.

MHB 135
4 . Ma W' adom ne nhyehyɛɛ nda edzi, 
Nyame a ɔbɛyɛɛ nyimpa maa m';
Mo sunsum nyɛ Wo fie krɔnkrɔn,
Yɛ me kan na mo nkwagye mu;
Gya me twa owu sum no mu
Kodu W' ahengua enyim hɔ.

MHB 136
1 . EWIA na bosoom Yɛfo no,
Hɛn asaase yi Yɛfo n',
Hwɛ! Akyɛdze pa a ɔammba ntsɛm, 
Ɔaba ma wɔawo No.

MHB 136
2 . Ber a Nyame maa yɛdɔree no,
Wiadze nyaa siar kɛse;
Christ dze tsenenee na asomdwee
Bɛsaa akoma yarba.

MHB 136
3 . Ɔsor nworaba nyinara
Hyerɛɛn dze gyaa No kwan;
Naaso adasa nko na wɔmaa
Wohum Ne nyimpa su.

MHB 136
4 . Adaasa poow Ne nyimpa su,
Naaso owui hɛn bɔn ntsi;
No dɔ a wɔnam gyedzi do hu n'
Da ho gye wiadze nkwa.

MHB 136
5 . O ɔdɔ mapa a yenntum nnhu,
Kan a ɔtra ntseasee,
Sian bra wiadze anago yi,
Bɛsa akoma yarba.

MHB 137
1 . AWƆW kɛse ber mu,
Mframa nwin bi bɔe;
Famu yɛɛ dɛ dadze,
N-su kyeen dɛ ɔbo;
Esukwankyɛba tɔɔ pii,
'Sukwankyɛba;
Awɔw kɛse ber mu,
Tsetseber mu.

MHB 137
2 . Hɛn Nyame, sor nntum nnkora W',
Asaase so nntum;
Sor na asaase boguan
Ber a obedzi adze;
Awɔw kɛse ber no mu ',
Mbowadan mpo ye;
Ewuradze Nyame Tumfo,
O Jesus Christ!

MHB 137
3 . Nna abɔfo ahorow
Pii etwa ehyia;
Cherubfo, Seraphfo
Wokyiin wɔ wimu;
Naaso Ne na nkotoo wɔ
Ne mbaabun ber m'
Dze ɔdwe mfewano sɔɔr
No Dɔba no.

MHB 137
4 . Ebɛn na m'bɛma Wo
Emi hianyi yi?
Sɛ meyɛ guanhwɛfo a,
Nkyɛ m'bɛma 'guambaa;
Sɛ meyɛ nyansafo dze a,
Nkyɛ m'bɛyɛ m'dze;
Ebɛn mpo na m'bɛma?
M'akoma nko.

MHB 138
1 . ƆDƆ siaan Borɔnya ber,
Sunsum dɔ a ɔyɛ fɛw;
Wɔwoo ɔdɔ wɔ Borɔnya,
Woraba na abɔfo kyerɛɛ dɛm.

MHB 138
2 . Yɛsom Nyametsir no,
Nyame Dɔ a ɔyɛɛ Nyimpa; 
Yɛsom hɛn Jesus Christ;
Yɛmfa asɛnkyerɛdze bɛn?

MHB 138
3 . Dɔ bɛyɛ asɛnkyerɛdze,
Dɔ nyɛ wodze, nyɛ medze; 
Dɔ nka Nyame na adasa, 
Dɔ a ɔserɛ, kyɛ adze, hyɛ nsew.

MHB 139
1 . NYIMPA a wɔhyɛɛ sum mu kyɛree n'
Ehu enyimnyam kan no;
Hɔn a wɔtsenaa owu sum mu
Wɔ adzekyee kan mu.

MHB 139
2 . Aman no boaboa hɔn ano,
Ba bohua W', sor Ewia;
Sɛ wɔba a, wɔdze enyigye dɛ 
Hɔn a wobu ndɔbaa.

MHB 139
3 . Wɔawo Enyidar Ba ama hɛn 
Wɔama hɛn Babanyin;
Ebusua nyina betsie No,
Sor dɔm nyina betsie N'.

MHB 139
4 . Wɔbɛfrɛ No asomdwee Hen,
Na wɔbɔsɔr No daa;
Ɔnwanwanyi, Ɔfotufo,
Ewuradze Tumfo pa.

MHB 139
5 . No tum bɔkɔ do atserɛw,
N'ahendzi nnkɔbɔ adze;
Pɛrpɛr botwa No sor egua n'  ho
Ma asomdwee eebu do ha.

MHB 14
1 . HOM nyi sor Hen no ayɛw,
Ɔkora N'aban wɔ ase;
Yi ɔdɔ Nyame n'ayɛw,
Da N'akeseyɛ edzi;
Yi N'ayɛw, Ne ndzeyɛɛ ho,
Kamfo No tum kɛse no:
Ndzepa nyina fir No ho,
Sor na asaase ntonton N'.

MHB 14
2 . Hom mfa nsanku na ndwom pa 
Nkamfo daa daa Nyame n',
Akasaa na akyem ndze mbɔ m;
Nhur Ne dzin kɛse mo:
Nyia ɔwɔ ndze biara ntonton N';
Ɔsor edwindze nyina,
Hom mfa asokwadze nyina mbra,
Mbɔtow N'akoma m'ndwom.

MHB 14
3 . Wɔmma abɔdze nyina ntow ndwom,
Mma Nyia wɔtse No mu n',
Wɔnhyɛ hɔn Bɔfo enyimnyam,
Wongu N'enyim ebiritsi:
Hom ntsew Ne dzin ho wɔ ase,
Dɛ mbrɛ wɔyɛ no wɔ sor;
Wɔmma abɔdze nyina ntonton 
Ewuradze aber nyina.   Amen.

MHB 140
1 . NYAME fi sor atse;
Hom ngyaa nkrumsi nyina;
Na hom nhwɛ, wimu ebue!
'Somdwee akyɛdze n' esian.

MHB 140
2 . Tsie! Sor abɔfo ndze 
Gyegye anafua esuom; 
Ɔsor dɔm tsea mu dɛ, 
Nyame aba asaase do.

MHB 140
3 . Ka nguanhwɛfo no hɔ 
Kɔhwɛ adom esumasɛm;
Dza enyi hu nyina nye
Ɔba a ɔda nguambuw m'.

MHB 140
4 . Nnyɛ Oyi nye Ɔdomakoma Ba a
Ɔtse sor ahengua n' do,
Nyia wonnyaa mmbɔɔ wiadze n'
Ɔnye Egya no wɔ hɔ n'?

MHB 140
5 . Gyedzi Wura, mununkum a 
Odura N'enyimnyam ho n'
Hua Ewuradze Nyame,
Nyia abɔdze nyina kotow N'.

MHB 140
6 . Gyedzi hu ahengua n', 
Bea a abɔfo wɔ afebɔɔ;
Abɔfo ho popo,
Wɔdze ahopopo sɔr N'.

MHB 140
7 . Akɔkowa, Wo kommyɛ n' 
Kyerɛ hɛn dɛ yɛmpow
Dza honam pɛ biara,
Yennkyir akɔndɔbɔn.

MHB 140
8 . Fa dɔ krɔnkrɔn mee hɛn,
Yi hɛn ahantan kɔ;
Hɛn akoma brɛfo biara m',
Na tsena mu afebɔɔ.

MHB 141
1 . WƆAWO adehyeba ama hɛn, 
Wɔdze anohoba Dzifo am;
Nyia wonnhu N' boka asaase do,
Nyimpa Ba n', Ɔsor Nyame no.

MHB 141
2 . Wɔawo Agyenkwa, dɔ kɛse mu,
Ɔaba rebɛma famufo do;
Ɔaba dɛ ɔdze N'adom kɛse n'
Robɔpɔn No nkorɔfo nyina.

MHB 141
3 . Christ no a wɔhyɛɛ No ho nkɔm no,
Sunsum No tum no hyɛɛ No ma
Ma ɔyɛɛ Nkɔnhyɛnyi, Sɔfo, Hen,
Nye ɔsor wiadze nyina Wura.

MHB 141
4 . Dɔm Ewuradze, sorsor Nyame,
Igyaa W'ahengua baa wiadze;
Yɛdze dɛw ma Wo akɔaba
Gyedzi mu to hɛn akoma mu.

MHB 142
1 . MA asaase na sor mbɔ m'
'Bɔfo na nyimpa mpen,
Wɔntow ayɛyi ndwom
Mma Nyame a ɔbɛbrae; 
Hɛn Nyame adan Noho nyimpa,
Yennkotum atse iyi ase.

MHB 142
2 . Ogyaa N'enyimnyam hɔ,
Ɔhyɛɛ hɛn honam bi, 
Ɔda hɔ no, nyimpa
Ennhu N' dɛ Nyame Ba a;
Ɔbɛyɛɛ akɔkowa wɔ ha,
Na wɔtoo No dzin Immanuel.

MHB 142
4 . Ɔdɔ a wonntum nnhwehwɛ m' 
Na ɔdze Agyenkwa aba;
Adom no bor nyimpa
Nye abɔfo adwen do;
O Nyame, ma yenhu no dɛ
Hɛn Nyame Noara ɔabɛbra.

MHB 142
5 . Ɔpeen dɛ ɔba honam m',
Dze sor na ase abɔ m';
'Bɛda hɛn bɔn edzi,
Ma yaayɛ Nyame dze;
Na yaabɔ Nyankopɔm do bra,
'Siandɛ Nyame ada edzi wɔ ha.

MHB 142
6 . Yeenya edzi mu dɔ mu,
N'adom atsew hɛn ho n',
Yebefi ase ha
Na yeehu N'enyim hyerɛn n';
Ber n' na ɔbɛkyerɛ No dɔ kɛse n',
Na nyimpa na Nyame bɔbɔ m'.

MHB 143
1 . CHRISTIANFO pa, hom mfa
Akoma, kra, ndze ndzi dwɛ! 
Hom ntsie dza yɛreka yi;
Nsɛm! Nsɛm!
Wɔawo Jesus Christ ndɛ da 'i,
Nantwi na asoaso kotow N'
Na ɔda mbowa edzidzidaka m';
Wɔawo Christ ndɛ da 'i.

MHB 143
2 . Christianfo pa, hom mfa
Akoma, kra, ndze ndzi dɛw!
Nkyii hom ntsie dɛw a ɔmmbɔ adze;
Dɛw! Dɛw!
Dɛm ntsi na wɔwoo Jesus,
Oebue sor abobow no,
Na woehyira nyimpa afebɔɔ
Wɔwoo N' wɔ yi ntsi.

MHB 143
3 . Christianfo pa, hom mfa
Akoma, kra, ndze ndzi dɛw!
Onnhia dɛ hom suro wumaa:
'Somdwee!
Wɔwoo Christ dɛ ɔmbɛgye nkwa;
Ɔfrɛ wo, ɔfrɛ hom nyina,
Hom mbɛtsena Ne nkyɛn afebɔɔ;
Christ baa bɛgyee nkwa.

MHB 144
1 . MO ndwom nye dɔ a wonnyim a 
M'Agyenkwa dze dɔ me;
Ɔdɔ hɔn a wɔnndɔ N',
Ama hɔn so eenya dɔ.
Woana nye me
Na emi ntsi
Mo wura bɛyɛɛ
Nyimpa na owui?

MHB 144
2 . Ofi N siar 'hengua
Do dze No nkwagye bae;
Na adasa ennhu
Christ a yɛahwɛ No kwan n';
O me nyɛnko pa!
Me nyɛnko pa,
Ohiaa me no,
Ɔfɛɛm m' No nkwa.

MHB 144
3 . Sɛ odu mber bi a,
Wɔdze berɛw sɛw No kwan m';
Wɔtow ayɛyi ndwom,
Hosanna ma hɔn Hen.
Afei wɔdɛ;
Bɔ No mbeamudua m'!
Wɔtseatseaa mu
Dɛ wonku No.

MHB 144
4 . Ebɛn na mo Wura ayɛ? 
'Bɛn ntsi na wɔtan No?
Ɔmaa mbubua nantsewee,
Enyifurafo hun adze,
Wopiraa No!
Wentwiwentwi
Sii hɔnara ntamu
Wɔsoɛree tsiaa N'.

MHB 144
5 . Wɔsoɛr, na wɔka dɛ 
Wɔmfa mo Wura nkɔ;
Wɔgye owudzinyi nkwa
Na woku nkwa Hen no!
Ɔdze enyigye
Hun amandze,
Ma N'atamfo
Eenya ahotɔ.

MHB 144
6 . Mo Wura ennya ofie
Wɔ asaase do anntsena m';
Owu m' oennya wumaa,
Gyedɛ dza ɔhɔho mae.
'Bɛn na menka?
Sor nye Ne fie;
Naaso medze
Nye bea a ɔdae no.

MHB 144
7 . Ma mentsena ha ntow ndwom,
Asɛm biara nnhia dɛm;
Ɔhen, dɔ na yaw bi
Nnyi hɔ a ɔtse dɛ Wodze n'.
Me Nyɛnko nye N',
Medze enyigye
Beyi N' ayɛw
Mo nkwa nda nyina.

MHB 145
1 . OWURA, ahoɔfɛw bɛn na annhyerɛn
Wɔ W'anan ho wɔ ha?
Ɔdɔ na yaw bɛn na Wo nkwa
Na wu mu annda edzi?

MHB 145
2 . Awerɛhow adzesoa durdur, 
Daa W'akoma do daa,
Naaso ehwinhwin biara emmfi
W'anomu emmpue ara da.

MHB 145
3 . W'atamfo bɛtan W', ayaw Wo,
W'anyɛnkofo apow Wo:
Ennkɛberɛ dɛ edze bɛkyɛ hɔn,
Na akɔ do adɔ hɔn.

MHB 145
4 . Ma hɛn akoma yɛndɔ dɛ Ɔwo, 
Na Ewuradze, yendzi yaw 
Kɛse mma binom bɔn ma ɔnsen
Dza wɔyɛ dze tsia hɛn n'.

MHB 145
5 . Hɛn a yɛyɛ Wo nuanom yi, 
Ma yɛnhwɛ adze dɛ Ɔwo,
Yenhu ahobrɛadze na adom a 
Ofi hɛn nye W' koryɛ m'.

MHB 146
1 . JESUS a ɔtse sor noho 
Bae bɛyɛɛ nyimpa na owui;
Nwoma Krɔnkrɔn no mu yehu 
Mbrɛ osii na ɔyɛɛ papa.

MHB 146
2 . Okyiin mbeambea, ɔyɛɛ ayamuyie, 
Ɔmaa enyifurafo hun adze
Ayarfo na ebubuafo,
Ohun hɔn mbɔbɔr saa hɔn yar.

MHB 146
3 . Ɔkaa nsɛmpa no so kyerɛɛ hɔn,
Dza Nyankopɔn pɛ dɛ wɔyɛ;
Ɔkyerɛɛ ɔdwe maa obiara,
Ma nkyɛ obetsie mbofra mpo.

MHB 146
4 . Naaso ohun owu yaayaw bi!
Wɔsɛɛn No wɔ mbeamudua do;
N-sa pa a ɔdze yɛɛ papa n',
Wɔdze mprɛgow bɔɔ m' wɔ dua do.

MHB 146
5 . Nwoma Krɔnkrɔn ka dɛ ofi sor
Bɛyɛɛ nyimpa ama oeewu;
Ma wɔdze hɛn bɔn aakyɛ hɛn;
Iyi ntsi na ɔbaa wiadze.

MHB 147
1 . ƆDƆ Wura wɔ ha no,
'Nyigye akoma soom No bo, 
Odzii yaw daa dze;
Hɛn ntsi ɔyɛɛ ankonam,
Naaso ɔdze too nkyɛn maa
Aberɛfo enyigye.

MHB 147
2 . N'akwan yɛɛ ahobrɛadze;
'No dɔ gyee hɛn ayɛyi,
N'adɔe,, hɛn mpaabɔ;
Tokyemfo nyina betsiee No;
Awerɛhofo twee bɛɛn No 
Benyaa awerɛkyekyer.

MHB 147
3 . Ber a ɔnam haban mu no, 
Ɔhwɛɛ nhyiren, nnoma na buw, 
Buu Nyame ho mbɛ;
Na No dɔ akoma m' kasa
Kaa nyimpa mba hɔn akra;
Hɔ na Nyame wɔ.

MHB 147
4 . Owura, fa Wo pɛ ma hɛn,
Ma yɛmfa Egya N' nkwa nkenyan 
Abɔnfo nyina;
Gye hɛn fi wiadze haw a 
Ɔhyɛ hɛn akoma do kɔ 
Berɛ na aperdzi m'.

MHB 147
5 . Ewuradze ma yensie
Wo tum wɔ awerɛhow mu,
Wo dɔ wɔ haw mu;
Yennya nyansa, botooyɛ m',
Na yemfi awerɛhow mu 
Nsoɛr nkɔ Nyame hɔ.

MHB 148
1 . YEENNHU Wo  aber a ebaa
Bɔn na wu wiadze yi mu no,
Yeennhu Wo wɔ Wo fie no mu
Wɔ Nazareth ekùraase ho;
Naaso, Nyame Ba, yɛgye dzi
Dɛ enantseew n’abɔntsen do.

MHB 148
2 . Yeennhu Wo ber a nyimpa bɔn
Maa Wo do sɛɛn hɔ wɔ sor no;
Yɛanntse ahobrɛadze ndze nò a
Edze sèrεe: Egya fa kyε hɔn.
Naaso yεgye dzà ɔmaà asaase
Wosowee na sum dwirii no dzi.

MHB 148
3 . Yeenngyina ndà a atɔ pan no ho,
Beà a Wo fun krɔnkrɔn no dae no,
Yɛanntsénà abansor no mu hɔ bi,
Yeennhu Wo petee mu hɔ so;
Mbom yεgyé abɔfo n’ nsεm n’ dzi dε:
Hom hwehwε ’nyikamfò ewufo m’?

MHB 148
4 . Yεannhyε nyimpa kakra no nsew,
Hɔn a wohun dε efoow sor n’;
Wɔdze ahobow hwεε sor hann,
Na wobutuuw famù wɔsɔɔr Wo;
Naaso yεgye dzi dε nyimpa
Enyi hun mbrε isii kr sor.

MHB 148
5 . Na afei idzi hen wɔ sor,
Na ’fi ho hyira Wo nkòrɔfo,
Na kan biara mmfi hɔ nnsian mmba
Mmbεhyerεn wɔ hεn sar yi do;
Naaso yεgye W’anosεm dzi,
Yεtwer hεn Pomfo Ewùradze.

MHB 149
1 . ANA edɔɔ nyimpa a wɔanndɔ Wo no?
Ana 'dze nyimpa enyim fowee kɔr sor? 
Edze nyimpa ndze serɛɛ wɔ po no ho?
Eyɛ n' busuanyi ndɛ.

MHB 149
2 . O Nyame, hɛn Nua a yɛanndɔ Wo yie!
O Nyimpa, W'enyim baa nyam owu ekyir!
Ɔwo a enantseew nkɔntɔnkye kwan do,
Iguu ahom dɛ nyimpa!

MHB 149
3 . Hwɛ ɔsɛ a yɛnye Wo sɛ no ho,
Hwɛ su kor a ɔma yɛnye W' bɔ ebusua,
Hwɛ sor a bɔn nnyi hɔ a Ɔwo hyerɛn hɔ ho
Na twe hɛn abɔnfo kɔ m'.

MHB 149
4 . Hwɛ Wo kommyɛ wɔ asɛndzii hɔ no,
Hwɛ dua do wu a inyim dada no ho,
Hwɛ sum, bɔwen na bɔwema no ho,
Meserɛ Wo, bɔhwɛ me.

MHB 149
5 . Bra, na annyɛ a akoma nwinwin no
Bowu ansaana no Hɔhoe n' aba m';
Annyɛ a enyi a oennhu Wo wiadze no
Runnhu Wo sor ahendzi.

MHB 15
1 . NHYIRA nka tsease Nyame!
N-hyira nka Ne dzin,
Ɔwɔ hɔ na ɔda ho wɔ hɔ,
Ɔtse dɛm daa!
Daapem Nyame kor no
Afei oeyi Noho:
Ɔwo nye Ahyɛse na Ewiei,
Onnyiewiei nye W'.

MHB 15
2 . Onnyi bɔbea naaso
Abɔdze nyim N'adɔe;
Krɔnkrɔnnyɛ mu a, wiadze nnkotum
Akyerɛ Nedze n'.
Ɔyɛ adze nyina Wura!
Abɔdze yi N'ayɛw,
Beebiara ɔsor nye ase
Ye N'apɛdze.

MHB 15
3 . No Sunsum no pem kwa
Kɔ beebiara a ɔpɛ:
Oduaa nkɔnhyɛfo do kasae,
'Da ho kasa.
Ne mbra nsem no etsim,
Na ɔrennsesa da,
Wɔakyerɛw no nyimpa akoma do,
Po, asaase do.

MHB 15
4 . Ɔdze onnyiewiei nkwa ahyɛ
Ɔkra biara mu ma;
No dɔ bɛyɛ hɛn ahoɔdzen,
Daa nyinara.
N-tonton nka Nyame!
N-tonton nka Ne dzin,
Ɔwɔ hɔ na oda ho wɔ hɔ,
Ɔtse dem daa.     Amen.

MHB 150
1 . Igyaa W' ahengua 
Na W' ahenkyɛw so,
Ber a 'baa wiadze wɔ me ntsi n';
Na woennya kwan wɔ
Bethlehem fie hɔ,
Amma Wo wiadze ha ne mbae:
Ao, bra m' akomam', Ewuradze,
Ɔkwan wɔ m' akomam' ma Wo.

MHB 150
2 . Sor nyina gyigyee 
Ber a abɔfo toow ndwom
Bɔɔ W' adehye dzin no dawur n';
Na mbrɛadzem' ara
Na, Ɔsor Wura,
Ebaa asaase do ha:
Ao, bra m' akomam', Ewuradze,
Ɔkwan wɔ m' akomam' ma Wo.

MHB 150
3 . N-sɔ wɔ etu, 
Na nnoma berɛbuw,
Wɔ nkyindur no nwin ase;
Na Wo mpa nye dɛtse,
O Nyankopɔn Ba,
Dɛtse, wɔ Galilee sar do;
Ao, bra m' akomam', Ewuradze,
Ɔkwan wɔ m' akomam' ma Wo.

MHB 150
4 . Ao, Ewuradze, 
'Dze nkasɛm no bae,
Dza nkyɛ ɔbɛma fahodzi;
Na wɔdze atwetwesi
Na nsoɛ katraka
Wosunsum Wo kɔr Calvary:
Ao, bra m' akomam', Ewuradze,
Ɔkwan wɔ m' akomam' ma Wo.

MHB 150
5 . Sor bɔwosow bio 
Na abɔfo atow ndwom,
Ber a 'bɛba konyimdzi mu n';
Ma Wo ndze mfrɛ me fie
Dɛ, Kwan da ho wɔ hɔ,
Kwan da ho wɔ me nkyɛn ma Wo!
Na, mo Wura, m' akoma bedzi dɛw
Ber a 'bɛba na ebɛfrɛ me n'.

MHB 151
1 . Woana na n-guanhwɛfo 
Kotow No mbowadan mu hɔ n'?

         Ewuradze a! O anwanwasɛm! 
         Ewuradze a, Enyimnyam Hen n' a. 
         Yetwa hwe N' ananadze; 
         O wɔnhyɛ No abɔso Hen.

MHB 151
2 . Woana na oridzi edwin 
Wɔ dan kakraba mu hɔ n'?

MHB 151
3 . Woana na ɔrekyen kɔm, 
Ɔreper wɔ sar do hɔ n'?

MHB 151
4 .	Woana na orusu wɔ 
Lazarus ne nda do hɔ n'?

MHB 151
5 . Woana na ɔrobɔ mpaa 
Esuom wɔ Gethsamane n'?

MHB 151
6 . Woana na ɔserɛ nhyira 
Ma abɔn wɔ Calvary do n'?

MHB 151
7 . Woana na oefi ewufom' 
Roboa hɛn, regye hɛn nkwa n'?

MHB 151
8 . Woana na No nko dzi Hen 
Sor na asaase nyina do n'?

MHB 152
1 . Na nyimpa a wɔayɛ petsee yi, 
Wɔnam ɔhyew do yi, ase ɛ?
Ebɛn nye adzekyee ehyia yi?
Wentwiwenti 'i ase nye dɛn?
Okuw n' sii ndze adze buaa dɛ,
Narazeth Jesus na ɔresen n'.

MHB 152
2 . Jesus nye woana? Ɔyɛ dɛn 
Na ɔbɔ kurow ebutuw dɛm?
Ɔkwantsennyi a ɔresen,
Ɔdze bɛn twe nyimpa pii yi?
Awɔse ndze no buaa bio dɛ,
Narazeth Jesus na ɔresen n'.

MHB 152
3 . Jesus! 'No na ɔbaa wiadze 
Boduaa mbusu kwan yi mu bi n';
Wɔdze ayarfo nyina brɛɛ No,
Etsitsifo ɔnye mpakye:
'Nyifurafo dze dɛw tsiee ntseamu n':
Narazeth Jesus na ɔresen n'.

MHB 152
4 . Ɔreba bio, fi ha kɔ ha, 
Yɛtse N' anamɔn wɔ mbeambea,
Oegyina hɛn abobowano,
Ɔahɛn dɛ ɔrobɔsoɛ hɔ;
Ana hɛn so yɛnnkɛpaam' dɛ,
Narazeth Jesus na ɔresen n'.

MHB 152
5 . Ao o! akobɔfo, hom mbra; 
Fakyɛ nye ahomgye wɔ ha;
Hom a hom efi Egya fie,
Hom nsan mbra bio mbɛgye N' adom;
Amandzehufo dɔbea nye 'i-
Narazeth Jesus na ɔresen n'.

MHB 153
1 . JESUS, Wo nka a atahye no, 
Me kra enyi gye dɛ ɔtse;
Wo dzin a ɔma ahoɔdzen no,
Ɔyɛ dɛw wɔ abɔn asomu.

MHB 153
2 . Awerɛkyekyer nsɛm na ayamuyie 
Dze gyee tsetseber do abɔnfo; 
Hɔn werɛ kyekyee, nyaa dza wohia;
Sa ayarfo yar, bue efurafo enyi.

MHB 153
3 . Ana ennda ho nnyɛ Agyenkwa
Wɔ beebiara na mber nyina? 
Wo werɛ efir W'adom akyɛdze n',
Anaa ayew Wo dzin pa no?

MHB 153
4 . Megye Wo dzin a ɔnnsesa n' dzi,
Eyɛ yarsafo a Wo yamu ye;
Itum dɛ egye hɛn akra nkwa,
Epɛ dɛ eyɛ hɔn fofor.

MHB 153
5 . Ana egye nyimpadua nkwa
Na ennhwɛ ɔkra a ɔyar?
Ɔkra yarfo a edɔ n' kɛse n'
Na ebɛma oeenya ahoɔdzen.

MHB 153
6 . Jesus, medze me yarba
Na mo bɔn nyinara brɛ Wo,
Hyɛ ase sa m' yar wɔ fakyɛ mu,
Na mindzi mu krɔnkrɔnyɛ mu.

MHB 154
1 . Metsee dɛ Jesus ne ndze se: 
Bra Mo hɔ na bɔhom;
Ɔwo a aberɛ fa wo tsir,
Bɔto Mara Mo bom'!
Mokɔree dɛ mbrɛ metse ara,
Maberɛ, Mo werɛ ahow;
Minyaa ahomgye wɔ No mu,
Na ɔmaa m' enyigye.

MHB 154
2 . Metsee dɛ Jesus ne ndze se: 
Ɔwo a sukɔm dze wo,
Hwɛ, mema n-kwa nsu no kwa,
Bɔ wo mu adze nom bi!
Mebaa Jesus hɔ mobɔnoom
N-kwa esutsen n' bi;
Mo nsukɔm gyaae, me kra nyaa nkwa,
Na afei metse No mu.

MHB 154
3 . Metsee dɛ Jesus ne ndze se: 
Emi nye wiadze Kan:
Hwɛ Me na adze bɛkye wo,
Wo kwan mu bɛyɛ kann!
Mohwɛɛ Jesus na minyaa N' ma
Ɔyɛɛ ewia maa me!
N-kwa Kan yim' na m' bɛnantsew
M' akwantu nda nyina.

MHB 155
1 . IMMANUEL, sa hɛn yar, tsie hɛn,
Fa Wo nsa no ka hɛn;
Akra epirafo yɛba Wo hɔ,
Agyenkwa, yɛtse dɛm.

MHB 155
2 . Yɛpaa m' ka dɛ hɛn gyedzi suar,
Yɛnngye W' asɛm nndzi yie;
Na ebɔhwɛ yi ho anaa?
Ɔmpar Wo, Ewuradze.

MHB 155
3 . Kaa nyia da bi ɔdze nyinsu,
Na ahopopo serɛe,
Ɔtseaa m', Ewuradze, megye dzi;
O boa m' ma mengye ndzi.

MHB 155
4 . Ɔbaa no dze ne nsa kaa Wo,
Na ɔtwee ayarsa tum n';
Esee n' dɛ; Fa asomdwee kɔ, 
Wo gyedzi agye w' nkwa.

MHB 155
5 . Yɛdze enyidar na suro ba,
Bɛka Wo do dɛ ɔno;
Yeserɛ W', mma yɛmmfa hɛn yaw
Na hɛn yar nnsan nnkɔ fie. 	Amen.

MHB 156
1 . Ɔwo a wɔpemee betsiee Wo, 
Wotsiee Wo nsɛm, wɔtsee Wo tum;
Ma abɔn kwan ma yɛmbɛn Wo,
Na gye hɛn adom mu ara.

MHB 156
2 . Ɔwoara na aka dɛ, 
Primprimfo nnhia oduyɛfo;
Emi meyar, mihia Wo mboa,
Mihia Wo tum a ɔgye nkwa n'.

MHB 156
3 . Wo tum, nokwar na nyamedɔ, 
Tsim hɔ mbersantsen mfesantsen;
W' asɛm, W' adom asɛm kor mpo,
Otu yarba dzendzen biara.

MHB 156
4 . Kaansa makyɛr esu yi bo, 
Ma mo sunsum nntum nnka noho a,
W' ano kasa bɛma masoɛr,
Ɔbɔbɔ  m' esu ntsɛmara.

MHB 156
5 . Ma dɔnhwer yi nyɛ ɔgyeber; 
Ao bra, me kra no Duyɛfo!
Da W' ahosan tum no edzi,
Ma munhu Wo nkwagye n' sesei.     Amen.

MHB 157
1 . Jesus frɛ hɛn! Sɛ hɛn bra po 
Wor mpo a, yɛtse Ne ndze,
Ne ndze dɛɛdɛw n' gyigye daa daa,
Ɔse: Christian, ka Mo do.

MHB 157
2 . Tsetseber do asomafo n' 
Tsee wɔ Galilee po do n',
Wogyaa ebusua, fie nye edwuma,
Kɛkaa' No a wɔdɔ No n' do.

MHB 157
3 . Jesus frɛ hɛn mma yɛnnsom 
Wiadze mu ndzɛmba huhuw;
Ɔhwɛ ndzɛmba a wɔsom hɛn bo a,
Ɔse: Christian, dɔ M' kyɛn hɔn.

MHB 157
4 . Enyigye nye awerɛhow mu, 
Dwumadzim' nye ahomgyem',
Ɔda ho frɛ hɛn dɛ yɛndɔ N'
Ma ɔkyɛn adze nyina.

MHB 157
5 . Jesus frɛ hɛn! O Agyenkwa, 
Yɛserɛ W', ma yɛntse Wo frɛ n',
Hɛn 'koma nyɛ setsie mma Wo,
Yɛndɔ W' nkyɛn adze nyina.

MHB 158
1 . ESE, onyimpa ba,
Fa w' mbeamudua dzi M'ekyir, 
'Nafua yɛ sum, anan mu agow, 
'So yebedzi W'ekyir.

MHB 158
2 . Ewuradze pa, yɛserɛ
Dɛ ma yenhu W'enyim,
Yehu W'enyim ber tsiabaa mpo a;
Na yebedzi W'ekyir.

MHB 158
3 . Mber a no mu yɛ sum 
Etwa mber pa no ntamu;
M-fe rugu m' n', Wo ndze sesa; 
Yɛnyɛ dɛn ndzi W'ekyir?

MHB 158
4 . Yɛtse Wo ndze wɔ ekyir, 
Fi Galilee bɔnsa m'; 
Tsetse nwin ka W'edwuma hyɛ; 
Yenyɛ dɛn ndzi W'ekyir.

MHB 158
5 . Gyedzi mbeamudua durdur 
Wɔ dza yenntum nnhu n' mu; 
Yi Woho kyerɛ dɛ mbrɛ eyɛɛ n', 
Boa ma yendzi W'ekyir.

MHB 158
6 . Sɛ ammba dɛ nyimpa, 
Dɛ ebaa ber bi no a, 
Bra bɛtsena akoma a ɔper 
Dɛ obedzi W'ekyir.

MHB 158
7 . Fa hɛn akoma nyina
Na bɛn hɛn mber nyina,
Bra bɛtsena Wo nkrɔfo mu; 
Kɔ, yebedzi W'ekyir.

MHB 159
1 . OBI a ɔmmfata koraa 
Dɛ ɔyɛ Wo suanyi n',
Edze Wo dɔ afa n'nyɛnko; 
Ao, ayamuyie nwanwa!

MHB 159
2 . Adom Wura, meyɛ mberɛw,
Na memmfata koraa;
Wo nan adze huntuma no
Mpo ye sen me koraa.

MHB 159
3 . Ɔwo etse kan kɛse mu,
Bɔn na 'nyimguase nnyi m';
Dɛ bɔsoa hɛn bɔn, 'nyimguase;
M'bɛyɛ dɛm dɔ n'?

MHB 159
4 . Ana oemmbu No sor ahengua
Dɛ adze tootooba,
Dɛ obegya hɔ wɔ 'dasanyi a 
Mennsɛ hwee koraa yi ntsi?

MHB 159
5 . Wɔdze mprɛgow bobɔɔ N' honam m', 
Ana oennhu amandze?
Dzin bɛn na ɔsɛ abotar
Na ɔbra krɔnkrɔn yi?

MHB 159
6 . Ɔdɔ ankasa bɛyɛɛ nyimpa, 
Mo ho dɔ ntsi na ɔbae;
Munntum mma m'enyi do monnhwɛ
N'enyim, 'nyimguase ntsi.

MHB 159
7 . Sɛ adze pa bi wɔ mo mu a,
Ofi Woara Wo nkyɛn,
Ntsi Ewuradze, fa me sie
Ma menyɛ Wodze koraa.

MHB 16
1 . MA ndwom do: na asaase ntonton,
Wɔ ebusua na kasa m',
M-fa N'ayɛyi nsan mma No,
Ma ndwom a ɔfata no do.
Amanaman, hom nhyira Ne dzin;
Hom mma No nokwar nda edzi:
Na adzekyee biara hom nka
No nkwagye no ho asem.

MHB 16
2 . Hom nka no wɔ wi yi ase,
Wɔ ebusua na kasa m',
Hom nka mfi anapa ma nwin ndwe
Wɔ ndwom a ɔmmbɔ adze da m':
Hom nka dɛ hɛn Nyame dzi hen,
Ɔno na obɔɔ wiadze ntsem,
Ɔda ho ara hwɛ wiadze do
Kesi da a ɔsɛɛ bɛba.

MHB 16
3 . Ka kyerɛ hɔn dɛ da no reba a 
Wobobu wiadze atsɛn:
Ɔsor enyimnyam bɛhyerɛn,
'Saase, po bɛyɛ ahomka.
N-yew, epo a ɔrowor no
Bɛba ne ndze mpempem do,
Na epo asorɛkye nyina
Beyi Nyankopɔn ayɛw.

MHB 16
4 . Asaase do mfuw na nhyiren,
Bofura hɔn atam pa,
Na kwaamu ndua nyinara na
N-haban bɛyɛ kusuww:
Sɛ wiadze Otsɛmbuafo no
Bobu atsentsenenee no a,
N-sisi na bɔn bɔbɔ adze,
Afei nokwar bedzi hen.  Amen.

MHB 160
1 . ƆWO nye Kwan n'; yeguan fi bɔn 
Na wu ho ba Wo nkyɛn; 
Na nyia ɔhwehwɛ Egya no, 
Ɔsɛ dɛ ɔfa Wo do.

MHB 160
2 . Ɔwo nye Nokwar: W'asɛm nko 
Na ɔkyerɛ nyansa mapa;
Ɔwo nko na ekyerɛ adwen
Na etsew akoma m'.

MHB 160
3 . Ɔwo nye Nkwa: nda a woebue do n'
Ka Wo konyim tum no;
Hɔn a wɔdze hɔn werɛ hyɛ Wo mu n', 
'Wu na hɛll nnkɛhaw hɔn.

MHB 160
4 . Ɔwo nye Kwan, Nokwar na Nkwa n';
Boa hɛn ma yenhu Kwan n', 
Yensie Nokwar no, na yeenya
Nkwa a ne dɛw pem daa no.     Amen.

MHB 161
1 . Ka 'sɛm dadaw no kyerɛ me, 
Sunsum ndzɛmbam' asɛm,
Dza ɔfa Christ N' enyimnyam ho
Dza ɔfa No dɔ so ho.
Ka 'sɛm no pefee kyerɛ m' dɛ
Ereka kyerɛ abofra;
Na meyɛ mberɛw na mafona,
Minnyi ahom, mo ho fi.
Ka 'sɛm dadaw no kyerɛ me, 
Jesus no dɔ ho asɛm.

MHB 161
2 . Tɔ w' bo ka 'sɛm no kyerɛ me, 
Na meetum medze esie-
Nyame No werdam kɛse a
Ɔdze yɛ bɔn edur.
Si do mber pii ka kyerɛ m'
Na meyar awerɛfir;
Ahanamakye bɔsu
Ewia fir a ɔpa.

MHB 161
3 . Ka 'sɛm no bɔkɔɔ kyerɛ me, 
Nwinwin mu dɛ ehiasɛm,
Kaa dɛ meyɛ bɔnyɛnyi a
Jesus bɛpeer mo nkwa,
Ka 'sɛm no mber nyinara,
Sɛ epɛ ampaara
Dɛ ema m' akomatɔm'
Wɔ ahokyer ber biaram'.

MHB 161
4 . Ka ' sɛm kor n' ara kyerɛ me, 
Aber a isuro dɛ
Wiadze enyimnyam huhuw n'
Ridzi m' adwen dodow.
Nyew, na ɔsor n' enyimnyam
No so regye mo do a,
Ka 'sɛm dadaw no kyerɛ m' dɛ,
Christ Jesus bɔ w' esu!
Ka 'sɛm dadaw no kyerɛ me, 
Jesus no dɔ ho asɛm.

MHB 162
1 . ƆWO nye mo nkwa; sɛ ekɔ gya me a,
M'abrabɔ 'wu ara nko; Ɔwo nye m' kwan;
Mennya Wo a, m'bɔfom kwan m'akwantu mu.

MHB 162
2 . Ɔwo nye m' kan; mennya W'enyimnyam kan a,
'Sum kebii bɛma n;enyi ayɛ kusuww;
Me Nyame nye mo kwan, n-kwa, na kan.

MHB 162
3 . Ɔwo nye m' kwan; ekɔ gya me a, meyew;
Ɔwo nye m' kan; isuma a, munnhu adze!
Ɔwo nye m' nkwa: etwe Woho a, muwu.

MHB 162
4 . Yi Wo nserɛmɛn kyerɛ m'; enye me ntsena;
Hwɛ, munnhu adze, mewu, m'afom kwan;
Ɔwo nye me kan, mo nkwa na mo kwan!

MHB 163
1 . MO Wura, Ɔwo a Wo bra m' muhu
Dza ɔwɔ dɛ meyɛ 'so munntum;
Ma Wo kan krɔnn no nhyerɛn daa,
Nhyɛ me bra fɛr, nkyerɛ me kwan.

MHB 163
2 . Me mberɛwyɛ ntsi mo nsusui
Na me ndzeyɛɛ nntum mmbɔ mu nnsaa;
Ɔwo a W'adwen na W' nyɛe yɛ kor,
Boa me ma menyɛ dza munntum.

MHB 164
1 . HWƐ! Abɔdomaba
Da mbowa edzidzidaka m';
Na ɔpɛ mframa nwinwin,
Ɔbɔ fa ne tsir ho.
Na woana nye Nyia ɔda hɔ n'?
Ɔno nye Nyia ɔbɔɔ wiadze 'i.

MHB 164
2 . O tsebea bɛn nye no,
Na yehu Nyame ba 'i? 
'Bɛn ntsi na Nyame so
Bɔsoɛ fie tantan yi m'?
Ama yeeguan efi ahantan ho,
Na yeedzi N'ahobrɛadze ekyir.

MHB 164
3 . Mbrɛ Joseph yɛ n'edwuma n',
Hwɛ! Jesus so wɔ hɔ;
Nsa a ɔyɛɛ adze nyina
Dzi wiadze edwin daa, 
Ma abrɛfo aahom wɔ no mu, 
Na anokwafo benya nhyira.

MHB 164
4 . Hwɛ Abofra n' dɛ ɔdze adom
Tse abemfo n' finimfin!
'Bɛn ntsi na ɔtse hɔn mu,
Ber a ɔkrɔn sen hɔn?
Ama Christian mbofra dze obu
Esua wɔ Jesus n'ananadze.

MHB 164
5 . Christ, ayɛ abofra pɛn;
Hɛn mbofraber m' Gyafo
Na hɛn kan nye hɛn dɛw;
Na kɔ do nye hɛn ntsena.
Ama Wo dɔ kɛse a wɔnntɔ n'
Aatwe hɛn abɛn Wo daa daa.

MHB 165
1 . Idzii mbuada adaduanan 
Adzekyee nye adzesaa,
Adaduanan wɔ sar no do
Wɔsɔɔ Wo hwɛe na annyɛ bɔn.

MHB 165
2 . Ewia sii Wo do adzekyee, 
Bɔw tɔɔ Wo do anago,
Mbowa abɔyafo paar wo ho,
Edaa fam', isum ɔbo.

MHB 165
3 . Ma yɛnsɔw Wo bene no bi, 
Yɛmpow wiadze edzifodze;
Na yɛnye Wo nweɔn mpaabɔm',
Nye Wo nsɔw yaw ahoɔdzenm'.

MHB 165
4 . Sɛ abɔnsam dze ebufuw 
Toa honam anaa sunsum,
'Wo a edzi no do nyim pɛn,
Dom hɛn mma yaannhwe ase.

MHB 165
5 . Nna yebenya W' asomdwee; 
Dɛw krɔnkrɔn bɛyɛ hɛndze;
Dɛ mbrɛ abɔfo soom Wo n',
Wɔbɛhyerɛn hɛn so hɛn ho.

MHB 166
1 . OSII wɔ ɔhyew-ber bi mu,
Ber a Jesus nenaam Galilee;
Abaatan fi nkuraase nkuraase
Dze hɔn mbofra brɛɛ No.

MHB 166
2 . Ɔgyee hɔn too N'abaw mu sɔnn,
Dze Ne nsa totoo hɔn tsir do;
Ɔkaa berɛww dɛ, Hom mma mbofra n'
Kwan ma wɔmbra me nkyɛn.

MHB 166
3 . Mma hom nnsiw hɔn kwan; gyedɛ hom
Nya mbofra akoma wɔ hom mu
Ana hom aba M'ahenman m',
Ɔno hom runntum nnhɛn m'.

MHB 166
4 . Mo Wura, mepɛ dɛ mokɔ hɔ; 
O mindzi W'ekyir nye Wo nkyɛ 
W'ahobrɛadze, botoo akoma n',
Mompow wiadze ndzɛmba.

MHB 166
5 . Wo dɔ, gyedzi, adwenmutsewee,
'Dwuma pa, kasafua a ho tsew,
Enyigye a pɛsɛankonya nnyi m',
Ewuradze pa, yɛ m' dɛm.

MHB 166
6 . Enyigye adwen na akwan pa nyina m',
Ma me ɔdɔ ayamuyie daa;
Menam setsie m' nya fahodzi,
M'akoma nyɛ W'ahenman.

MHB 166
7 . O memfa enyigye ntsena ase,
Nkyir wiadze dɛw, na mubohu
Nyame N'ahoɔfɛw wɔ beebi a 
No dɔ ye wɔ nyimpa m'.

MHB 166
8 . Egya, ma m' dɛm mbofra akoma 'I, 
Ama meetum aba Christ hɔ; 
Ma maatse Ne nsa nka wɔ m' do,
Wɔ nhyira, dɔ na ayarsa m',    Amen.

MHB 167
1 . EHUM dzendzen tuu po no do,
W'esuafo dze suro weɔnee,
Naaso Ɔwodze, ada koraa;
Komm na dzinn.

MHB 167
2 . Wɔtseaa m; Jesus, gye hɛn, yɛrehera!
O gye hɛn haw yi mu!
W'asɛm no boor ehum no do;
Ɔtaa dzinn.

MHB 167
3 . M-frama dzendzen no gyaae bɔ,
Po taa dzinn dɛ abofra a ɔada;
Asorɛkye dzendzen no gyaa bu,
Wɔ Wo pɛ m'.

MHB 167
4 . Ntsi sɛ ɔbra ehum rutu hɛn
Na asorɛkye twe hɛn fi mpoano a, 
Mbrɛ yɛnnkɛmem n', ɔyɛ a ka dɛ 
Komm na dzinn.

MHB 168
1 . EWURADZE, oye dɛ yɛnye W'
Tsena sor ha bepɔw yi do,
Wɔ mframa pa dɛɛdɛw yi mu,
Ɔtra akoma a wɔtseetsee hɔn;
Ekyingye, berɛ na hɔn yaw yi m', 
Wɔtwer hɔn ara hɔn ekyingye;
Kwa ara na efrɛ Wo nkowaa
Dɛ womfi hɔn yaw wenwen n' mu.

MHB 168
2 . Ewuradze, oye dɛ yɛnye W'
Na W' nokwafo baasa n' tsena
Ha na asomfo nya ahoɔdzen,
Dze ko tsia nsɔhwɛ no mbusu;
Ha na Nyankopɔn Ba no sua
Nyansa a mu dɔ na asɛm a ɔdzɛw;
Ha na yɛnye Nyia N'asɛm yɛ 
Dɔ n' yetu wɔ nkɔr ntsaban do.

MHB 168
3 . Ewuradze, oye dɛ yɛnye W'
Bɔ mu kyekyer yɛ kor ara;
Kɔ do hwɛ Wo ntar hyɛnhyɛn a
Ɔhoa sen Hermon do fufuw n';
Nyimpadua no n 'akwaa n' so dze,
Sunsum kan kyerɛn kesi dɛ 
Hɛn so yebenyin wɔ adom mu,
Ehu enyim a asakyer no.

MHB 168
4 . Ewuradze, oye dɛ yɛnye W'
Tsena bepɔw krɔnkrɔn yi do;
Yɛhyɛ sum kebii bi mu o,
Yɛhyɛ kan hyɛnhyɛn bi mu o,
Yɛkotow ɔsor ndze krɔnn a
Ɔma akra a wɔabɔm dzi dɛw,
Kaansa ɔdɔ tu na gyedzi sa a:
Me Ba nye yi; Hom nyina ntsie No.

MHB 169
1 . M’AGYENKWA, Wo dͻ a ewͻ ma m’,
Akyerɛ wͻ   enyimguase m’,hia m’,
Yaw m’,
Ama m’ wͻ mbeamudua no do;
Ikyii Wo bͻgyaa a ‘fͻdzi nnyi m’ n’,
Ma W’epirakur nka m’akoma a
Hwee nnkotum asesa no da.

MHB 169
2 . M’ Akoma yɛ dzen sen ͻbo,
Bͻn nkekaa dzendzen asɛɛ mu;
Na Ͻwo yɛ Agyenkwa tumfo,
Na Wo bͻgyaa krͻnn no mmpem kwa;
Ao! Gown a nan dɛm ͻbo yi na
Wo bͻgyaa nhohor dɛm ͻbo yin a
Wo bͻgyaa nhohor dɛmnkekaa n’.

MHB 169
3 . O emi a metse dɛ abofra
Bɛka Wo do a monnkͻhom da;
Kɛpem dɛ dɛw mu ebͻhom
W’ adwen pa no egu mo bo m’;
Anaa dɛ yɛnnkɛpaapaa m’ da,
Dɛ menye Wo yɛ kor sunsum m’!

MHB 169
4 . Ma Wo dͻ nkͻ do nhyrɛn mo kwan m’
Ndzɛmba nwanwa a Wo dɛ ayɛ n’!
Kͻ do kyerɛ m’ kwan amma maannyew;
Kyerɛ m’ dza menka, Kenyan m’adwen,
Na sɛ mohwe ase a, ma mentse
Wo ndze, munhu dɛ ͻdͻ  abɛn.

MHB 169
5 . Me haw m’ Wo dͻ mma m’ asomdwee,
Me mberɛwyɛ m’ Wo dͻ mma m’ tum;
Ber a ͻbra n’ehum begyaa n’,
Dɛm dͻnhwer soronko no mu,
Wͻ wu m’, dɛ eyɛ nkwa no, gya m’;
Gye me nkwa, Ͻwo a iwui maa m’.  Amen.

MHB 17
1 . ƆSƐ na ɔfata adwontow, 
Ber na bea biara mu,
Enyimnyam nka hɛn sor Hen,
Nokwar na adom Nyame:
Hɛn nyina dze ndze dɛɛdɛw
Bɔ m' wɔ ndaase kor mu dɛ;
Krɔnkrɔn, krɔnkrɔn, Ewuradze,
Ayɛyi nka Wo daa.

MHB 17
2 . Hom adzekyee m-bakan,
Hom mfa hom ndze dɛɛdɛw
Nyi No ayɛw mber nyina,
Na mma ɔmmbɔ adze da;
Abɔfo na akɛse nyina,
Hom nyi Ɔkorsa ayɛw,
Hom ntow ndwom na hom ntwa nhwe
N'ahengua no enyim.

MHB 17
3 . Yenye sor adwontofo a 
Woyi W'ayɛw wɔ sor,
N-kɔr atsabandofo,
Gyedzi na dɔ ntsaban:
Wɔtow Wo ndwom 'nyimnyam mu,
Ma Eguambaa a wokum Wo;
Sɛ hɛn n-dze kɔ famu a
Dza yegyina do yɛ kor.

MHB 17
4 . Egya, yɛkamfo Wo dɔ a
Ɔmaa Wo Ba n' bowui;
Adom na nokwar, Jesus,
Wo na yɛntonton Wo;
Sunsum, Ɔwerɛkyekyefo,
Obiara nyi Wo ayɛw;
Nkpem dɛ yɛbɔtow ndwom,
Na asaase adan ɔsor.   Amen.

MHB 170
1 . ENYITO na awerɛhosɛm nye 'i,
Dɛ mber bi a etwa mu no,
Mopoow m'Agyenkwa Ne frɛ a
Ɔdze mbɔbɔrhu frɛɛ me no;
Mubuaa dɛ, medze moho!

MHB 170
2 . Naaso ohun me, muhun N' dɛ 
'Rikyi bɔgyaa mbeamudua n' do,
Ɔbɔɔ mpaa; Egya, fa kyɛ hɔn!
M'akoma gyee do kakraabi;
Medze moho kakra maa N'.

MHB 170
3 . Daa nyina No mbɔbɔrhu no
Kɔr do maa me ayarsa,
Dze abotar brɛɛ me adze;
Na afei mekaa no berɛww dɛ
Medze me fa kɛse ma W'.

MHB 170
4 . Egya, Wo dɔ a ɔkrɔn sen sor,
No mu dɔ kyɛn po no bun n',
Afei edzi m'akoma do nyim;
Afei tsie mo ntotɔserɛ,
Medze moho nyina ma W'.  Amen.

MHB 171
1 . Jesus, motwer Wo, medze me kra twer Wo, 
Fɔdzifo a mayew, 'Wo na 'botum agye m',
Obi nnyi sor anaa ase a ɔnye W' sɛ;
Ɔwo wui maa abɔn, Ɔwo wui maa me. 

    Motwer Wo dɔ no na mohwehwɛ W' enyim; 
    W' adom nwanwa no ntsi na muhuhor Wo. 
    Jesus, motwer Wo, medze me kra twer Wo, 
    Fɔdzifo a mayew, 'Wo na 'botum agye me.

MHB 171
2 . Jesus, m' bɔtwer Wo, m' bɔtwer Wo Kyerɛwsɛm; 
Osiandɛ matse Wo mbɔbɔrhu ndze no.
Wo Sunsum kyerɛkyerɛ m' a, ɔyɛ m' dɛw dodow,
Ma mentsena W' anan ho ara mintsie.

MHB 171
3 . Jesus, m' bɔtwer Wo, mobɔdwen W' akwan do, 
Ewɔ wiadze n' eyɛɛ dɔ nye mbɔbɔrhu,
Ndzebɔnyɛfo fɔɔr Wo, 'kwatafo hwehwɛɛ W',
Hɔn mu biara ho annyɛ Agyenkwa nkɔw.

MHB 171
4 . Jesus, ' bɔtwer Wo, mennkɛgye Wo kyim da, 
Obiara a ɔba Wo nkyɛn no emmpam no.
W' anohoba si pi, Wo bɔgyaa som bo;
'Wo nye me kra no nkwagye, me nyankopɔn.

MHB 172
1 . NYIA mununkum esuma No 
Na abɔfo hu N' wusuww,
Ana wobohu dza wonnhu?
Na mehu Nyankopɔn?

MHB 172
2 . Obegyaa N'ahengua wɔ sor
Na ɔdze Noho ama m'?
Bua m', Ɔwo dɔ na yaw Nyimpa,
Kasa kyerɛ m'akoma.

MHB 172
3 . Ɔdɔ krɔnn mu ara kyerɛ Wo 
Nhyehyɛɛ nwanwa no mu;
Ebɛn ntsi na ikyii Wo bɔgyaa,
Ɔwo Nyimpa Ba a aberɛ.

MHB 172
4 . Ana ammba hɛn honandua mu
Ammbɛtsena na ennwu ha? 
Ama meehu Wo dɛ abɛn, 
Na meehu mo Pomfo.

MHB 172
5 . Afei bra na beyi adom
No bun, no krɔn kyerɛ m';
Wo pirakur a ɔsɛɛ W'enyim,
Eso otu m'awerɛhow n'.

MHB 172
6 . M'bohu 'Guambaa Noara Ne kan m', 
'No a abɔfo hu N' wusuww n',
Na medze dɛw kɛse ahwɛ N'
Onnyiewiei nda nyina m'.

MHB 173
1 . JESUS pɛ dɛ abɔnfo wu?
'Bɛn ntsi na ɔsɛɛn dua no do?
No wu ntseam' no ase nye dɛn?
Ɔbɔɔ mpaa maa abɔnfo nyina;
Fa kyɛ hɔn, Egya, fa kyɛ hɔn;
Wonnyim, Me ntsi na wɔtse ase.

MHB 173
2 . Ɔdɔfo pa, hɛn Mpataguan,
Enam W'ahoguan yaawaw n' do,
Bɔgya a ikyii na Wo yaw pii n',
Wo mbeamudua do owu yaayaw no,
Wo wu na nkwa a ɔsom bo ntsi,
Meserɛ, fa mo bɔn nyina kɔ.

MHB 173
3 . Ma memfew Wo nan ho bɔgya
Na memfa me nyinsu nhohor;
Wo dɔ asɛm n' si do ka bio,
Ma abɔn nyina aso ntse,
Ma obiara ntse ndze a okenyan,
Ama meenya ehumbɔbɔr.

MHB 173
4 . Ma wo dɔ nhyɛ m'akoma do,
Wo dɔ a wɔdze ma abɔnfo kwa;
Ma akra a wɔahwe ase nyina
Eehu adom a ɔgyee me no,
Na adasa nyina nye me eehu
W'adehye dɔ a onnyi ewiei no.

MHB 174
1 . MIHYIAA Guanhwɛfo pa n',
Sesei ɔwɔ sar do,
Nna ɔso Ne ba a ɔayew
No rokɔ fie bio.
Ɔyɛɛ me nwanwa dɛ
Ɔsoaa no bɔkɔɔ;
Na ɔpaa mo ho no,
Mubuu ntwɛr sɔɔr No.

MHB 174
2 . Ao, Oguanhwɛfo pa!
W'epirakur mu dɔ,
Mpataku n' piraa Wo,
Eregye Wo guan n';
Hwɛ mbrɛ bɔgya ayɛ
W'atar no mu kɔɔ!
Na Wo mfem akam yi
So ase nye dɛn?

MHB 174
3 . Ao, hwɛ mbrɛ nsoɛ n' esi
Abebar Wo nhwi,
Na afei awowɔ Wo,
W'enyimdua fɛɛfɛw n'!
Hwɛ mbrɛ egye ahom a
Ɔnnyɛ yie koraa;
Na hwɛ, owu sunsum
Agyegye W'enyim.

MHB 174
4 . Ao, Oguanhwɛfo pa!
Ɔyɛ emi ntsi na
Yaw kɛse a ɔtse dɛm
Aba Wo do yi.
Dɛm a na ma memper
Wɔ Wo dɔ no ntsi,
Mma minnyi W' awerɛhow
Dabiara da bio!

MHB 175
1 . Mma nnsu mma Nyia ɔso mbeamudua 
Dze rokɔ Calvary no;
Ɔnnserɛ dasanyi ne nyinsu,
Ɔapen dɛ obowu.

MHB 175
2 . Yaw huhu bi a atow N' enyim, 
Oegura ne nyimpadua n',
Mmfir amenhyɛ anaa 'nyimguase:
Onnsuro mbeamudua n'.

MHB 175
3 . Yaw wenwen a ɔbor do yi, 
Ahoguan a ɔnnka,
Dza Wo dɔ nnya mu ahotɔ yi,
Wo nko so ne nyina.

MHB 175
4 . Ohu akra a hɔn ntsi oruwu 
Dɛ wɔtar hɔn bɔn ho,
Hɔn a ɔsor-man dzi wɔ hɔn
Wɔmmpɛ dɛ wɔhɛn mu.

MHB 175
5 . Ao, ma menye Wo ndzi Wo yaw, 
Munsu dɛ emi mo bɔn
Bepira Wo dɔ akoma,
Dze yaw bɛhyɛ Wo do.   Amen.

MHB 176
1 . Yaw Nyimpa! Wɔnhwɛ dzin bi a 
Wɔdze frɛɛ Nyame Ne Ba a
Ɔbɛgyee adasa nkwa
Alleluia! Ɔgyefo bɛn a!

MHB 176
2 . Wɔhyɛɛ N' fɛr, woyii N' ehi, 
Wɔdze m' afɔdzi soaa No;
No bɔgyaa sii m' fakyɛ pi:
Alleluia! Ɔgyefo bɛn a!

MHB 176
3 . Yedzi fɔ, hɛn ho yɛ nkɔw 
Na Ɔno nye mpata-guan:
Bo adwe koraa!- aso ampa?
Alleluia! Ɔgyefo bɛn a!

MHB 176
4 . Ɔsɛn wimu na owui, 
Ɔkaam' dɛ, Afei mewie!
N-dɛ wɔakrɔn No wɔ sor
Alleluia! Ɔgyefo bɛn a!

MHB 176
5 . Na hɛn Enyimnyam Hen n' ɔba 
Ɔbɛfa No nkorɔfo kɔ a,
Ber n' yɛbɔtow ndwom yi bio:
Alleluia! Ɔgyefo bɛn a!

MHB 177
1 . Aa! Jesu krɔnkrɔn, ebɛn na ayɛ, 
Na nyimpa dze enyitan bu Wo fɔ yi?
Atamfo si W' atwetwe, wodze apa W',
Ao, mandzehunyi.

MHB 177
2 . Woana dzi so? Woana dze yi baa Wo do? 
Ao, Jesu, mo bɔn na ɔabɔ W' mbusu yi;
Mara a, Wura Jesu, emi na mepaa W':
'Mi mobɔɔ W' mbeamuduam':

MHB 177
3 . Wodze Guanhwɛfo n' abɔ afɔr ama nguan n'; 
Akowaa ayɛ bɔn, Ba n' agye ho ntsea;
Ber a nyimpa noara no nkwagye nnyɛ n' asɛm,
Nyankopɔn per no.

MHB 177
4 . 'Mi ntsi, Jesu pa, na ebɛyɛɛ nyimpa, 
Wo wuyaw wenwen, na wo nkwa afɔrbɔ;
Wo wum' ahoguan, W' amandzehu yawyaw,
'Mi mo nkwagye ntsi a.

MHB 177
5 . Dɛm ntsi, Jesu pa, dɛ murunntum kaw tua 'i, 
Muhuhor Wo, mobɔsɔr ama Wo daa,
Hwɛ W' ayamuhyehye na Wo dɔ a ɔnnsakyer,
Nnyɛ dɛ mefata.

MHB 178
1 . DƆ a mowɔ ma Christ mu gow a, 
Mohwehwɛ gyedzi mapa;
Na adwen m' mokɔ turo n' mu,
Gethsemane Turo no mu.

MHB 178
2 . Hɔ menatsew no nwin mu,
Ber a ewia akɔtɔ;
Hwɛ 'Baako a ohu amandze n',
No nko rusu, rubɔ mpaa.

MHB 178
3 . Dɔ a mowɔ ma nyimpa m' gow a,
Mohwehwɛ gyedzi a ɔyɛ dzen a, 
Mokɔ Calvary koko ko,
Bea a suro na awerɛhow wɔ.

MHB 178
4 . Hwɛ yaw ɔtsee wɔ hɔ a!
Ohun amandze wɔ dua n' do;
N'ahoguan na ne gyedzi,
'Dɔ edzi konyim wɔ wu m'.

MHB 178
5 . Medan ba abrabɔ ho bio,
Muhu yaw no bo a ɔsom,
Muhu tum biara a ɔwɔ a,
Medze moho bɔ afɔr.

MHB 178
6 . Na medze gyedzi a otsim
Nye dɔ ma ayɛyi ndwom do,
Ma Christ a oedzi owu do,
Ma Christ a wɔakrɔn N' wɔ sor.

MHB 179
1 . HƐN abɔnfo a yɛyɛ mbɔbɔr
Daa sum na ibun mu,
Bea a enyidado bi nnyi,
Na adzekyee nndu hɔ.

MHB 179
2 . Asomdwee Hen n'dze ayamuhyehye,
Ohun hɛn kɛse n';
O anwanwa dɔ bi a onyae a! 
Ɔyɛɛ ntsɛm bɛgyee hɛn.

MHB 179
3 . Osiaan fii sor ahengua n' do
Dze enyigye yɛɛ ntsɛm bae,
Dze nyimpadua hɛɛn wumaa mu,
Na ɔtsenaa ewufo mu.

MHB 179
4 . Ɔdɔ yi ntsi ma obotan 
Na akoko ngyaa kommyɛ, 
Na nyimpa tɛkyerɛma nyina
Nyi Agyenkwa n' ayɛw.

MHB 179
5 . Abɔfo, hom nye bɛn ndzi dɛw,
Hom mbɔ sika sanku;
Na hom pegya hom ndwom wɔ sor a,
Mma wonntum nnkyerɛ da.

MHB 18
1 . HOM mma yɛmfa enyigye adwen
Nye Ewuradze ayew, na oye:

MHB 18
2 . N'ehumbɔbɔr tsim hɔ daa,
Osi pi yɛ nokwar daa.

MHB 18
3 . Yɛmfa Ne dzin no ntahye,
Ɔyɛ enyame mu

MHB 18
4 . Ɔno na ɔhyɛɛ ma kan
Baa wiadze a wɔayɛ n' fofor n'.

MHB 18
5 . Ɔnyɛn atseasefo nyina,
Ɔma hɔn dza wohia nyina:

MHB 18
6 . Ohyira hɔn a ɔapaw hɔn
Wɔ sar a etwie no do:

MHB 18
7 . Afei yɛmfa enyigye adwen
Nyi Ewuradze ayɛw, na oye:

MHB 180
1 . Kokwaa bi wɔ ekyirkyir noho, 
Kurow bi ban ekyir,
Hɔ na wɔsɛɛn Ewuradze a
Owui dze gyee hɛn nkwa n'.

MHB 180
2 . Yennkotum yeehu, yɛakyerɛ yaw 
A ɔsɔwee no dur;
Na yɛgye dzi dɛ hɛn ntsi na
Ɔsɛɛn hɔ na owui.

MHB 180
3 . Owui ma yeenya bɔnfakyɛ, 
Owui ma yaayɛ yie,
N' adehye bɔgya n' aagye hɛn,
Ewiei n' yaakɔ sor manm'.

MHB 180
4 . Obi nnyihɔ a oye dɛ Ɔno 
Na oeetua  bɔn ho kaw n';
No nko na otum bue sor abow n'
Na ɔdze hɛn kɔ mu.

MHB 180
5 . O, ɔdɔ bɛn na ɔadɔ hɛn 
Otwar dɛ yɛdɔ N' bi,
Yɛtwer No bɔgyaa a ɔapon hɛn n',
Yɛper yɛ no ndwuma.

MHB 181
1 . Nyame Eguambaa, yɛrekaa, 
Wo dɔ a woepira no n',
Fi sor noho gye hɛn do,
Na bohu hɛn mbɔbɔr:
Kaa hɛn a yɛdwen Wo ho;
Na gye kra biara a ɔreper;
O, yɛserɛ W', kaa Calvary,
Na ma yɛnkɔ asomdweem'!

MHB 181
2 . W' amandzehu yayaw no, 
Wo bɔgyaa fifir no,
Wo dɔ a ɔmaa iwui ntsi,
Yɛserɛ W' , yi hɛn bɔn kɔ;
Bubu hɛn mpokyerɛ mu na
Gye hɛn emumuyɛ nyinam';
O, yeserɛ W', kaa Calvary,
Na ma yɛnkɔ asomdweem'!

MHB 181
3 . Gyedzi mfa Wo bɔgyaa no 
Nsɔw hɛn bɔfakyɛ ano;
Si n' pi dɛ woebu hɛn bem,
Yɛ hɛn yar nyina edur;
W' amandzehu wɔ dua n' do
Ntsi, twa hɛn yaw nye fona do;
O, yɛserɛ W', kaa Calvary,
Na ma yɛnkɔ asomdweem'!

MHB 182
1 . Moto m' enyi hwɛ anwanwa dua a 
Enyimnyam Hen no tɔɔr do n' a,
M' adze pa biara mummbu n' hwee,
M' ahopɔw nyina yɛ m' nkɔnkɔw.

MHB 182
2 . Mo Wura, ɔmpar me dɛ m' botuw, 
Gyedɛ m' Agyenkwa No wu  mu:
Egyangyandze a modɔ kɛse n',
Mobɔ n' afɔr ma No bɔgyaa.

MHB 182
3 . Hwɛ mbrɛ yaw na ɔdɔ rosɔn 
Ne tsir, Ne nsa, nye N' anan ho:
Dɛm dɔ na yaw yi mmbɔɔ mu pɛn,
Na nsoɛ kyɛw yi bi nnsoaa bi da.

MHB 182
4 . Wiadze nyina yɛ medze mpo a, 
N-kyɛ ɔyɛ akyɛdze a osuar koraa;
Dɔ nwanwa yi, Nyame dɔ yi,
Gye me kra, mo nkwa, m' adze nyina.

MHB 183
1 . CHRIST Mbeamudua no mu na mutuw;
Obunkam dza asɛɛ nyina do,
N-kwagyesɛm ne kan nyina
Gyina ne tsir fɛɛfɛw no do.

MHB 183
2 . Sɛ abrabɔ mu yaw to me,
Enyidar sa na suro ba a,
Mbeamudua no remmpa me da;
Ɔdze asomdwee na dɛw hyerɛn.

MHB 183
3 . Sɛ enyigye ewia dze kan
Nye dɔ hyerɛn wɔ mo kwan do a,
Mbeamudua no hyerɛn ka ho
Na ɔma da n' kan yɛ kɛse.

MHB 183
4 . Ɔsɛɛ, nhyira, yaw na enyigye,
Wɔtsew ho wɔ mbeanudua n' mu;
Hɔ asomdwee no, wonnsusu,
Enyigye a ɔwɔ dɔ daa a.

MHB 183
5 . CHRIST Mbeamudua no mu na mutuw;
Obunkam dza asɛɛ nyina do,
N-kwagyesɛm ne kan nyina
Gyina ne tsir fɛɛfɛw no do.

MHB 184
1 . AHEN frankaa no dzi enyim 
Mbeamudua n' hyerɛn kwan nwanwa do;
Mbrɛ Nyia ɔyɛɛ hɛn n' bɛyɛɛ honam,
Ɔsoaa hɛn afɔdzi, tuaa hɛn kaw.

MHB 184
2 . Bea a hɛn ntsi wɔwɔɔ no nkaamaa n'
Na nkwa esutsen fi ne mfem' pem; 
Bɔgya na nsu a edzi afora
No mu na wɔahohor hɛn ho.

MHB 184
3 . Dza David kae nyina baa mu
Wɔ tsetse nkɔnhyɛ ndwom no mu;
Nyankopɔn kaa wɔ amanaman m'
Dɛ ofi dua n'do edzi konyim

MHB 184
4 . O ahoɔfɛw dua, o kan dua!
O dua a wɔahyɛ ndwom no ahentar!
Dua soronko konyimdzifo a 
Honam krɔnkrɔn n' bɔhoom wo bom'.

MHB 184
5 . W'abasa a atserɛw mu n' do
Na wiadze nkwagye durdur sɛn,
Na woetua adasa tsir kaw,
Na wɔasɛɛ ne sɛɛfo no so.

MHB 184
6 . Wɔmfa enyidzi a ɔfata nyina
Mma Ɔdomankoma Ɔkorsa;
Hɔn a enam Wo mbeamudua n' do
Agye hɔn n', kora, dzi hɔn do daa.

MHB 185
1 . ƆBAATAN werɛhonyi dze su
Gyinaa mbeamudua no ase,
Mbrɛ Ewuradze a oruwu n' sɛn;
Nna ne kra enyigye asa,
Ahoguan ama no werɛ ahow,
Ɔtse afowa a ehwira N' mu n' nka.

MHB 185
2 . Ao, ɔbaataan siarfo! Afei
Mbrɛ yaw na awerɛhow ato no a!
Ne Ba a ɔwoo n' kor no ntsi:
Ɔhwɛ n'enyimnyam Ba no a
Ɔsɛn mbeamudua do no a,
Na yaw kɛse aka no.

MHB 185
3 . Ohun Ba a woebu N'enyimtsia,
Wɔaka N' mpire, asoa N' nsoɛkyɛw,
Wɔ No nkorɔfo hɔn ntsi.
Ɔhwɛɛ N' kɛpeem dɛ wobuu N' fɔ!
No wu mu obiara paa No,
Na ogyaa No sunsum mu.

MHB 185
4 . Jesus, ma n'etuhoakyɛ no 
Nkenyan me ma menyɛ dɛm bi;
Dɔba, Pomfo yamuyiefo,
Nkyɛ m'akoma eenya hyewbɔ fofor,
Na ɔdɔ mapa aahyɛ mu ma,
Ama meenya Wo nkyɛn kwan.

MHB 186
1 . Onyame dɔ! 'bɛn na ayɛ 'i? 
Bɛkyebo Nyame ewu ama m'!
Egya No domankoma Ba N'
Soaa mo bɔn nyina wɔ dua n' do;
Bɛkyebo Nyame ewu ama m'!
Mo Wura, mo Dɔ, wɔabɔ N' mbeamuduam'.

MHB 186
2 . Akwantsemfo nyina hom nhwɛ 
N-kwa na Asomdwee Hen ruwu!
Abɔn hom Bɔfo na oruwu 'il!
Aso yaw bi nye Nedze 'i sɛ?
Hom nye m' mbɔsɔ No bɔgyaa nhwɛ:
Mo Wura, mo Dɔ, wɔabɔ N' mbeamuduam'.

MHB 186
3 . Woeku No ama wo nye me, 
Ma yɛnye Nyame abɔ mu:
Hom ngye Nsɛmpa n' ara ndzi dɛ,
Jesus bɔgyaa pon hɛn nyina,
Fakyɛ pem Ne mfem' ma obiara;
Mo Wura, mo Dɔ, wɔabɔ N' mbeamuduam'.

MHB 186
4 . Wɔmma yɛnko dua n' n' ase ha, 
Yɛmfa dɛw ndɔw yarsa nsu n' bi,
Yembu adze nyina ahwerdze,
Yengyaa hɛn akomam' mma No;
Mma yɛnndwen hwee, yɛnnka  hwee, dɛ
Mo Wura, mo Dɔ, wɔabɔ N' mbeamuduam'.

MHB 187
1 . Hom mbra ma yɛnka mmɔm kakra; 
Hom mbra Agyenkwa Ne nkyɛn ha;
Hom mbra ma yɛmbɔm', yɛnka mmɔm:
Hɛn Wura Jesus, wɔabɔ N' mbeamuduam.

MHB 187
2 . Worisi No atwetwe yi, 
Ana yennkosu ama No?
Ao! hwɛ mbrɛ ɔayɛ komm sɛn hɔ:
Hɛn Wura Jesus, wɔabɔ N' mbeamuduam.

MHB 187
3 . Wɔbɔɔ Ne nsa nye N' anan mu 
Ne men mu wewee, nsukɔm twaar No!
Mbusu dze sum hyɛɛenyi do:
Hɛn Wura Jesus, wɔabɔ N' mbeamuduam.

MHB 187
4 . Ɔkaa ɔdɔ nsɛm mpɛn esuon; 
Ndɔnhwer ebiasa na ɔtaa dzinn
Serɛɛ mbɔbɔrhu maa adasa:
Hɛn Wura Jesus, wɔabɔ N' mbeamuduam.

MHB 187
5 . Ma yengyina mbeamudua n' ase, 
Na bɔgya a ofi Ne mfem' no,
Ɔbɔhor hɛn ho bɔn nyina:
Hɛn Wura Jesus, wɔabɔ N' mbeamuduam.

MHB 187
6 . Koma bobɔe na nyinsuwa, 
Wɔmmfa nnkam hɔn a wobisa;
Dɔ ahyɛse nye 'koma bobɔe:
Mo Wura Jesus, wɔabɔ N' mbeamuduam.

MHB 187
7 . Onyame dɔ! nyimpa no bɔn! 
Munnsu 'i asɔ hom tum ahwɛ;
Na Nyame dɔ edzi konyim:
Hɛn Wura Jesus, wɔabɔ N' mbeamuduam.

MHB 188
1 . HƆN a wotwa mu nyina
Wɔntwe mbɛn Jesus;
Ɔnnyɛ hom asɛm dɛ Jesus wu anaa?
Ɔyɛ hom asomdwee,
Hom kyigyinafo;
Hom mbra mbɔhwɛ dɛ yaw bi nye Nedze n' sɛ a.

MHB 188
2 . Owu dze pata
Binom hɔn bɔn koraa;
Wo kaw no oetua, na ɔayɛ w'edwuma n'.
Obiara benya
Asomdwee a ogyaae;
Ɔno na ɔserɛɛ dɛ: M'Egya, fa kyɛ hɔn.

MHB 188
3 . Ɔsɔree dua n' do,
Dze maa emi na ɔwo; 
Woetsie mpaabɔ n', ɔbɔnfo afa n' ho edzi, 
Ɔbɔnfo n' nye emi,
Na motwer Jesus,
Bɛgye fakyɛ a Nyame nnkotum dze akam.

MHB 188
4 . Megye me fakyɛ,
Meyɛ ɔbɔnfo;
Ɔdzebɔnyɛnyi, megye Jesus dzin dzi.
Ɔtɔɔ adom a\nAfei mesuo m' yi;
O Egya, inyim dɛ obowui maa me.

MHB 189
1 . WƆAKRƆN W' nyimguase dua n' do,
Awerɛhow Hen, menye W' weɔn;
Sum gye W'enyim a atow no do,
Obi nntum nnhu Wo yaw no;
Obi nntum nnkyerɛ amandze a 
Wo nko rosɔw no komm no.

MHB 189
2 . Eyɛɛ komm ndɔnhwer ebiasa n',
'Nye sum mu etumfo dzii aper;
Nyimpa bɔn daa Wo nko do,
Sum etwa Wo ho nyina ehyia,
Kodu dɛ aber n' bodu
Na Nyame Eguambaa ewu.

MHB 189
3 . Tsie Ne nkekam' dzendzen no a
Odua munumkum mu kɔ sor!
Ɔwo a 'yɛ Egya n' Ba kortoo n',
Ɔwo a Noara asera Wo ngo,
Ɔwo na ibisa No dɛ:
Ebɛn ntsi na apa me?

MHB 189
4 . Ewuradze, sɛ yaw nye suro
Dze sum kata me kra do a,
Ɔwo a edzi emia dɛm pɛɛn,
Ma Wodze annka ekyir n',
Da Wo su wenwen n' mu kyerɛ m',
Na meehu dɛ ebɛn m' sum m'.

MHB 19
1 . Wonyi Nyame Hen ayɛw! 
Wɔmfa ayɛyindwom mbrɛ N';

      N' ehumbɔbor tsim hɔ daa, 
      Osi pi yɛ nokwar daa.

MHB 19
2 . Wonyi N' ayɛw: ɔayὲ ewia, 
Dὲ ɔkɔ aprɔw daa daa nyina:

MHB 19
3 . Na eso ɔayɛ bosoom, 
Ma odu anafua a ɔhyerɛn:

MHB 19
4 . Wonhyira N' dὲ ɔtɔ nyankom, 
Ma ɔma edziban fifir:

MHB 19
5 . Na ɔma asaase pa so 
Oyi no ndɔbaa ma hɛn:

MHB 19
6 . Ɔama buber so aba, 
Ɔahyɛ hɛn asan mama:

MHB 19
7 . Ɔama edziban a ɔsen dɛm, 
Daa daa dɛw ho ahobadze:

MHB 19
8 . Enyimnyam nka, Hen dɔyɛfo 
Abɔdze nyina ntow enyimnyam,

      Enyimnyam nka Egya, nye Ba, 
      Nye Sunsum, Ebiasa Kor.   Amen.

MHB 190
1 . O ƆDƆ bra mapa!
Dza ntsi ogyaa N'ahengua
Wɔ sor bɛyɛɛ maa hɛn wɔ ha n',
Ne nyina abɔ adze.

MHB 190
2 . Dza Egya n' pɛ nyina, 
Edwuma n' biara annka, 
Ne berɛ na yaw, ɔyɛɛ n' nkorkor;
Kyerɛwsɛm no ahyɛ ma.

MHB 190
3 . Hɛn yaw biara nnyi hɔ a
No so ɔammfa mu bi;
Nyimpa yaw na adwen nyina
Ehwira N'akoma mu.

MHB 190
4 . Ne tsir do nsoɛ kyɛw no, 
Na Ne kra a bɔn nnyi mu;
Ɔsoaa hɛn bɔn na afɔdzi nyina,
Na ɔama yeedzi mu.

MHB 190
5 . Owuu ɔdɔ mapa m';
Owui, owuu maa me!
Afɔr a ɔpata bɔn nyina,
Metetar Wo gyedzi m'.

MHB 190
6 . Ohiaber biara mu,
Atsɛmbugua n' enyim,
Nyame Eguambaa, Wo ndwuma no 
Na hwɛ ho gye me nkwa.

MHB 190
7 . Mo Wura, yɛ mo mu edwuma,
Dɛ mbrɛ ayɛ ama m', 
Na ma mo dɔ nyɛ mbuae mma adom a 
Wo dɔ dze aba no.

MHB 191
1 . NYAME a W'adom nnyi nhwɛdo,
Adasamba Gyefo,
Daa daa ayɛyi ho asɛm, 
Yehu W'amandzehu m';
Yɛda ho tow W' ndwom dɛɛdɛw, 
Yɛda ho yɛwɔ dɛw mu,
Yɛtow Abɔn Adamfo ndwom,
No dɔ yɛ fofor daa.

MHB 191
2 . Yehu daa anwanwadze
Fi nwanwa dua no do,
Yehun dɛ wɔbɔɔ N' mbeamudua m',
Bea a yehu hɛn Bɔfo;
Owura Jesus, ayɛ dɛn?
Yɛbɔ Wo wu ho dawur,
Yegyina hwɛ, kotow, gye to m'.
'Dɔ bi nntse dɛ Wodze.

MHB 191
3 . Ɔdɔ nye awerɛhow bi nnyi
Tse dɛ m'Agyenkwa dze n';
Hwɛ, ɔda mbeamudua no do!
Hɛn adzesoa ahyɛ No do;
Hom nka dɛ N'awoo fi sor!
Hom nhu dɛ ɔyɛ Nyame;
Gyedzi tsea m' dɛ, ɔyɛ Ɔno,
Me Nyame a ohu amandze!

MHB 192
1 . Ko do  kɔ kan ahentum mu! 
N-tar saw abowa no do;
Tsena do, na eyɛ Ɔhen mu,
David ne Ba, wiadze Gyefo.

MHB 192
2 . Ko do  kɔ kan ahentum mu! 
Ɔwo na Sion rotweɔn Wo;
Wɔdze n-tar nye mberɛnkɔnson
Egu Wo kwan mu dɛ fa do.

MHB 192
3 . Ko do  kɔ kan ahentum mu! 
Ɔkatakyi, hell ne sɛɛfo;
'Wo na ibue sor ahenman
To hɔ petee ma Wo nkorɔfo.

MHB 192
4 . Ko do  kɔ kan ahentum mu? 
Dɔmtutuw fi sor rohwɛ Wo,
Dɛ 'rokɔbɔ afɔr huhu
Ana akɔko W' ahengua do.

MHB 192
5 . Ko do  kɔ kan ahentum mu! 
Wiadze nyina hɛn Enyidar!
Dzi nyim, brɛ hɛn 'komatɔmu,
Ndzeyɛtsenenee, ɔdɔ, nye siar.

MHB 193
1 . Hwɛ adasa hɔn Agyenkwa 
Wɔ enyimguase dua n' ho!
Dɔ a ɔkaa N' ma okyii bɔgya
Wui maa wo n' so so pa!

MHB 193
2 . Tsie, ɔrepen! abɔdze rihim, 
Asaase rowosow;
Asɔrdan mu ntwamutam atsew,
Abotan repaapaa.

MHB 193
3 . Oewie! wer a ho hia n' ɔatɔ; 
Ɔrekam', Gye Mo sunsum!
Hwɛ mbrɛ ɔabɔ Ne tsir adze,
Ɔabɔ n' adze ewu!

MHB 193
4 . Na obobu wu apon mu ntsɛm, 
Na ɔahyerɛn enyimnyamm';
Nyame Eguambaa, yaw bɛn a,
Dɔ bɛn nye Wodze sɛ?

MHB 194
1 . HOM nkɔ sum Gethsemane, 
Hom a ɔsɔhwɛfo n' haw hom;
Hom nhwɛ hom Gyefo No ko,
Hom nye No nweɔn dɔnhwer kor;
Mma hom nndan mmfi Ne yaw ho;
Hom nhwɛ Jesus nsua mpaabɔ.

MHB 194
2 . Dzi ekyir kɔ atsɛmbu da n' mu;
Hwɛ Nkwa Wura a wɔakyer no,
O bɔwen na bɔwema!
O ɔhaw a Ne kra hunii a!
Mma nnguan yaw na enyimguase;
Sua No soa mbeamudua no.

MHB 194
3 . Fow Calvary awerɛhow koko n';
Kɔkotow N'ananadze,
Hwɛ anwanwadze a osii,
Nyame abɔ afɔr ewie,
Tsie! Ɔreka m' dɛ oewie!
Sua Jesus hu mbrɛ wowu.

MHB 194
4 . Dzi ekyir kɔ nda n' do ntsɛmara, 
Beebi a wɔdze fun no toe;
Abɔfo tse hɔ roweɔn;
Woana abɛfa No kɔ?
Christ asoɛr! Ɔpɛ akɔ sor;
Gyefo, kyerɛ hɛn ma yɛnsoɛr.

MHB 195
1 . OEWU! Abɔn Adamfo ewu!
Hwɛ! Salem mbabaa rusu No! 
Isum akata sor enyi,
Asaase wosow awerɛfir m;
Ahotsewfo, hom mbosu No,
Ohun amandze soaa hom adzesoa
Ɔtseaa m' na okyii nyinsuwa maa hom,
Ohuee No bɔgyaa gui maa hom.

MHB 195
2 . Ɔdɔ na yaw a onnyi kabea,
Enyimnyam Wura wu ma adasa!
Naaso hwɛ dɛw kɛse a menya!
Jesus a owui n' enyan bio!
Nyankopɔn asoɛr efi nda m';
Nda enntum annkora No do!
Abɔfo mpempem hyia No kwan,
Wɔyɛ no akɔaba kɔ sor.

MHB 195
3 . Ahotsewfo, hom ngyaa su na
Hom nka dɛ Gyefo no dzi hen;
Hom ntow ndwom d ɛ ɔasɛɛ hɛll dɔm n',
Ɔdze owu too mpokyerɛ mu.
Hom nka dɛ: Ɔhen, tsena ase daa!
Wɔwoo Wo Gyefo hoɔdzenfo!
Ɔsɛɛfo, wo tum no wɔ hen?
Ntuw wumaa, wo konyim n' wɔ hen?

MHB 196
1 . Yɛtow ayɛyindwom kamfo 
Jesus a owuu mbeamudua do n':
N-dzebɔnyɛfo enyidar;
Ne ntsi yemmbu wiadze yi hwee.

MHB 196
2 . Ne mbeamudua no kyerɛ petee 
Ma yehu dɛ Nyame nye dɔ:
Ɔsoa hɛn bɔn wɔ dua no do;
Ɔdze Nyame adom brɛ hɛn.

MHB 196
3 . Ne mbeamudua n' yi hɛn afɔdzi; 
Ɔtaa hɔn a wɔtɔ bitsi;
Ɔhyɛ hɛn dzen mbusu ber mu;
Ɔma dza ɔyɛ wen yɛ dɛw.

MHB 196
4 . Ɔma ohufo mbanyinndam; 
Ɔhyɛ okotoo dzen ma ɔko;
Ɔma kan hyerɛn hɛn wumpa do,
Mma yennsuro samanadze.

MHB 196
5 . O Jesus, Wo mbeamudua no yɛ 
Ɔbra ne dɛw, mbusu n' edur
N-dzebɔnyɛfo guandɔbea:
Abɔfo kamfo Wo dɔ daa.

MHB 197
1 . JESUS mbeamudua n' ase
Na mepɛ dɛ migyina;
Ɔbotan kɛse bi nwin mu, 
Asaase a etwee do;
Ofi bi a ɔwɔ sar bi do,
Ɔkwan m' ahomgyebea,
Ewia ketee ne hyew ano,
Na da no n'adzesoa.

MHB 197
2 . Jesus mbeamudua no do
M'enyi botum ehu
Nyimpa kor a oruwu no,
Ohun amandze maa me,
Mifi m'akoma m' kyi nyinsu,
Ka anwanwansɛm ebien;
Anwanwa dɔ ɔgyee me;
Na fata a memmfata.

MHB 197
3 . O mbeamudua, wo nwin ase
Bɛyɛ me tsenabea!
Mimmbisa ewia ne kan biara
Dɛ N'enyim kan no nko,
Mo bo dwe dɛ migyaa wiadze,
Minnya adze, mohwer adze,
M'enyimguase ara nye mo bɔn,
M'enyimnyam nye mbeamudua n'.

MHB 198
1 . YƐRONNKƆ nngya Wo mbeamudua,
Yerimmfi W'ananadze;
Wiadze mu ndzepa nnsɛ hwee,
Ndzɛmba a ɔyɛ wen ha yɛ dɛw.

MHB 198
2 . Yɛhwɛ ha a, yehu hɛn bɔn, 
Yɛrohwɛ yeesua Wo dɔ;
Bɔn a ɔmaa wɔbɔɔ W' mbeamudua m',
Dɔ a ɔsoaa mbeamudua n' maa hɛn.

MHB 198
3 . Ha, yesua ɔsom na ɔma, dzi
Dɛw dɛ yɛapa hɛnho ekyir;
Yenya ɔdɔ tsena ase ha,
Ha yenya gyedzi dze wu.

MHB 198
4 . Fahodzi ho nsɛnkyerɛdze
Na hɛn som wɔ ha ka bɔ m';
Wo mbeamudua n' gyaa adaduafo.
Yɛyɛ mbeamudua n' ho akofo.

MHB 198
5 . Yɛkɔ enyim dɛ yebotum,
'Yi na hɛn akoma hwehwɛ;
Bea a hɛn enyidado hyɛɛ ase,
Hɔ na yenya dza yɛpɛ.

MHB 198
6 . Na yɛaka Kan Dɔm no ho,
Wo mu wɔagye hɛn koraa;
Wo mbeamudua n' tsew hɛn ho,
Dze hɛn ahenkyew gu W'enyim.

MHB 199
1 . Jesus, fa m' sie mbeamudua n' ho, 
Hɔ na nsu a ɔyɛ edur n'
Fi Calvary koko no do
Pem kwa ma obiara.

       Mbeamudua n' mu, mbeamudua n' mu, 
       Na menhyehyɛ moho, 
       Nkɛpem dɛ me kra bɔhom 
       Wɔ esutsen n' ekyir hɔ.

MHB 199
2 . Mbeamudua n' ho na dɔ na adom 
Too me kra bɔbɔfo;
Adzekyee Nworaba hyɛnhyɛnn n'
Ne nserɛmɛn hyerɛɛn mo do.

MHB 199
3 . Dza osii mbeamudua no ho n', 
Nyame Eguambaa, yi kyerɛ m';
Ao, boa me ma mennantsew
No nwin ase daa daa.

MHB 199
4 . M' bɔweɔn matweɔn mbeamudua n' ho, 
Mahwɛ kan ekodu
Sika man no n' esuegya
Wɔ esutsen n' ekyir hɔ.

MHB 2
1 . NYIMPA a hom wᴐ wiadze nyina,
Hom mfa enyigye ndze ntow ndwom:
Hom mfa nyi Nyankopᴐn ayεw;
Hom mbra N'enyim hom mbedzi dεw.

MHB 2
2 . Ewuradze yε Nyame ampa;
Ͻnoara na ᴐyεε hεn;
Yεyε Nedze, ᴐnyεn hεn daa;
N’edzidzibea do nguan nye hεn.

MHB 2
3 . O hom nhεn N'aponkεse mu;
Hom mbedzi dεw N'abanguado;
Hom nyhira N', nyi Ne dzin ayεw;
Na hεn Nyame fata ndaase:

MHB 2
4 . Osiandε Ewuradze yε pa;
N'ehumbᴐbᴐr so tsim hᴐ daa;
No nokwardzi si pi ampa,
Na ᴐnnkᴐbᴐ adze ara da.	Amen.

MHB 20
1 . AHOTSEWFO, hom mbra,
Hom nyi Otumfo n'ayɛw;
Hom mma yɛnyɛ adwen kor,
Akoma, ndze na akyen:
Abɔdze biara ntow bi,
Obiara nnka n'ano nnto m'.
Wɔmma ndzɛmba a wonnyi nkwa 
So mfa kommyɛ ntow ayɛyi.

MHB 20
2 . Adasamba so hom mbra,
Hom mbra ma yɛntow ndwom pa;
Na beebi a nyimpa ehyia n',
Hom ndzi adwontow enyim.
Hom mma Nyame ayɛyi 
Ndwom a ɔmmbɔ adze da do:
Ama hɛn ayɛyi ndwom
Aayɛ bɛkyebo dɛ Ɔno.

MHB 20
3 . Dɛm ntsi ofi sor dze nhyira
Bogu asaase nyina do;
Na wiadze tɛtɛr a yehu
Yɛ adwontofo asɔrdan kor;
Yɛbɛma hɛn ayɛyi ndwom
No atra mber na mbea nyina,
 Na afow edu sorsor
Otumfo kɛse n'asomu.

MHB 200
1 . JESUS m' enyidar,
Wɔdze Wo maa me,
Dede na wɔdze dzii W'ekyir 
   kɔr Calvary do,
Bɔgya a ekyi no,
Ma ondzi mma me,
Ɔmpaa m' nka dɛ ewu ama Wo 'wudzifo no.

MHB 200
2 . Afei fi sor bra,
Yi m'akomadzen,
Fa Wo dɔ kɛse no bedzi 
M'akoma do;
Wo dɔ wɔ dua n' do n',
Da n' edzi kyerɛ me,
Na bɔn akowaa m'benya me fahodzi ber no.

MHB 200
3 . Ahantan yɛ adze a
Wo mbeamudua no mmpɛ;
Na ɔnam bura a ofi Wo mfem' no mu,
Ma Wo nkwa bɔgya n'
Nyi m'adzesoa nyina,
Na ɔntsew me tsibowa ho, mfa m' 
   mbrɛ Nyankopɔn.

MHB 200
4 . Afei ma munhu
N'ayamuyie wɔ ase,
Ma ɔnhor mo ho na m'bɔhoa dɛ 
   esukwankyɛba,
Ma ɔntsew m'akoma m'
Na ɔnsesa me,
Owura, yɛ m' dɛ mbrɛ etse, wɔ wiadze yi mu.

MHB 200
5 . Ber biara medze
Me mberɛwyɛ suma,
Na ma bɔgya no nyɛ mo ho edwuma dabaa;
Me Dzimafo, fa m'
Kyerɛ sor Egya n',
Na ewiei no twe me bɛn W'ahengua no ho.

MHB 201
1 . Bura bi wɔ hɔ bɔgya ma, 
Wɔtwee n' Immanuel mfem',
Na ndzebɔnyɛfo bɔtɔm' a,
Wɔyew hɔn ho fi nyina.

MHB 201
2 . Owifo no ɔdze dɛw hun 
Bura n' wɔ n' aber do;
Hɔ na kaansa mo ho yɛ nkɔw a,
M' bɔhor mo ho bɔn nyina.

MHB 201
3 . Nyame Eguambaa, Wo bɔgyaa 
No tum ɔnnkɛpa da,
Gyedɛ W' asɔrmba nyina enya nkwa,
Mma wɔnnkɛyɛ bɔn bio.

MHB 201
4 . Ofitsi dɛ me gyedzi hun 
Esu a ofi Wo mfem',
Onyame dɔ ayɛ mo ndwom,
Na ɔbɛyɛ edu wum'.

MHB 201
5 . Na owu ma me gyirama 
Yɛ komm da dɛtsem' a,
Me kra bɔtow ndwom dɛɛdɛw bi
Akamfo Wo wɔ sor.

MHB 202
1 . O tsir Krɔnkrɔn, wopiraa Wo, 
Yaw mbordo hyɛɛ Wo do,
Wɔdze nsoɛ yɛɛ W' ahenkyɛw
Dze sii Wo atwetwe!
Mbrɛ W' enyim esi atow,
Ɔnam ahoguan ntsi;
Enyim a nkyɛ ɔkyɛn wi,
Hwɛ mbrɛ oesi enyam.

MHB 202
2 . Enyimnyam nye nkwa Wura, 
Dɛw krɔnkrɔn bi a nkyɛ ewɔ a!
Mekenkan nsɛm nwanwa yi a
Dɛw ka m' dɛ 'yɛ medze.
W' awerɛhow n', W' ayamuhyehye n',
Abɔn nya mu mfaso;
Emi mbom na motoo mbra,
Ɔwo na inyaa wuyaw.

MHB 202
3 . Minya gyirama wɔ hen 
Dze eyi Wo ayɛw
Wɔ W' amandzehu wu yi,
Wo tsema a ɔmmbɔ adze yi?
Mo Wura, fa m' yɛ Wodze koraa;
Mma memmpa W' ara da;
Pa gu ma m' dɛ m' betsiatsia
W' anwanwa dɔ yi do!

MHB 202
4 . Muruwu a, mo Wura, bɛn me; 
Ao, yi Woho kyerɛ m'
Ao, tu faa bra bohwim me,
Bɛgye m' fi mbusu nsa;
Gyedzi ntom' mma n' enyiwa
Ontsim Jesus Wo do;
Na nyia owu gyedzi mu n'
Wo dɔ ma owu sɔnn.   Amen.

MHB 203
1 . BƆNYƐNYI bɛyɛ dɛn 
Ehu adasa Agyenkwa? 
Innkotum etsie me mpaabɔ? 
Eremmfa W'adom nndom me?
W'ehumbɔbɔr no wɔ hen?
Jesus dzin tum no wɔ hen?

MHB 203
2 . Meremma nnkɔ ara da,
Gyedɛ mehu W'adom;
Ma mentse ndze dɛɛdɛw no,
Kasa, sɛ ennkɛfa akyɛ a;
Kasa, ma wonnya dza ayew,
Kasa, ma ewufo nnyan.

MHB 203
3 . Wo dɔ na meserɛ,
W'amandzehu dzi ma m';
Yaw na bɔgya a ikyii no,
Awerɛhow kɛse a idzii;
Meda W'ananadze, gye me,
Gyefo, gye nyia apon no.

MHB 203
4 . 'Bɛn na ayɛ ama me? 
O dwen Calvary ho!
Nyimpa apen a isii n',
Muguan toa Wo wu kɛse n',
Tsie me kra wufo no su,
Yi, o yi mo bɔn fi hɔ!    Amen.

MHB 204
1 . EWURADZE Christ asoɛr ndɛ: 
Alleluia!
Nyimpa nye abɔfo ka:
Alleluia!
Hom mma dɛw na ehurusi do:
Alleluia!
Ɔsor ntow, wiadze ngye do:
Alleluia!

MHB 204
2 . Ɔdɔ edzi dwuma no;
Ɔako, oedzi nyim koraa:
Ɔbo nye aweɔmfo n' yɛɛ kwa;
Christ efi samanadze:

MHB 204
3 . Hɛn enyimnyam Hen tse ase;
Owu, wo hwirom wɔ hen? 
Prɛko na owui gyee hɛn: 
Owu, wo konyim wɔ hen?

MHB 204
4 . Wɔakrɔn hɛn Wura Christ wɔ sor;
Yedzi N'ekyir rokɔ hɔ;
Yɛtse dɛ Ɔno a, yɛbɔsoɛr;
Mbeamudua n' nye sor man n' hɛndze a:

MHB 204
5 . Hɛn enyimnyam Hen siarfo!
N-kwa a onnyi ewiei nye dɛ
Yehu Wo, yɛtse Wo tum,
Na yɛkamfo, yɛdɔ Wo.

MHB 205
1 . Jesus Christ asoɛr n-dɛ, 
	Hallelujah! 
Hɛn konyim dapɔn krɔnkrɔn, 
	Hallelujah!
Ogyaam wɔ Mbeamudua no do, 
	Hallelujah!
Dze poom hɛn a yɛayew no, 
	Hallelujah!

MHB 205
2 . Wɔmma yɛmfa ayɛyindwom,
Ntonton Christ, hɛn sor Hen a, 
Ɔsɔɔw Mbeamudua nye wumaa, 
Dze poon abɔn gyee hɔn nkwa n'.

MHB 205
3 . Na amandze a ohunii n', 
Ɔdze nkwagye abrɛ hɛn; 
Afei odzi hen wɔ sor, 
Mbrɛ abɔfo tow ndwom daa.

MHB 205
4 . Yɛntow ndwom mma hɛn Nyame, 
Nkamfo No dɔ afebɔɔ, 
Ɔsormba, hom nyi N' ayɛw, 
Egya, Ba, Sunsum Krɔnkrɔn.

MHB 206
1 . Christ asoɛr o! Hallelujah! 
Hɛn konyim adamfo asoɛr.
Wonyi N' ayɛw! Hallelujah!
Christ asoɛr ewufo mu.
Hɛn 'koma dze ndaase tonton N',
Dɛ Ne kan ahyerɛn bio;
Yɛdze dɛw bu ntwɛr wɔ N' enyim,
Yɛsoɛr fi yaw na nyinsuam.
 
   Christ asoɛr o! Hallelujah! 
   Hɛn konyim adamfo asoɛr. 
   Wonyi N' ayɛw! Hallelujah! 
   Christ asoɛr ewufo mu.

MHB 206
2 . Christ asoɛr! No wiadze abrabɔm' 
Awerɛhow nyina abɔ adze,
Ɔnam enyigye mbotsen mu
Asan aba nkwa mu bio;
Owu na hɛll akotow No;
Ɔasoɛr, oedzi konyim ndɛ
Abɔfo dzi N' ekyir roweɔn N'
'Nyimnyam abɔ N' abɔtsir.

MHB 206
3 . Christ asoɛr! ofitsi ndɛ dze 
Owu na hɛll remmen hɛn,
Yɛyɛ Christ dze, Wɔ No mu na
Yeedzi adze nyina do nyim;
Ekyingye na mbɔbɔryɛ nyina
Na suro abɔ adze;
Ndɛ da yi nye No wusoɛr da,
Hom mma yɛnsoɛr yɛnhyɛ fa.

MHB 207
1 . Ewuradze Christ asoɛr bio; 
Christ ebubu mpokyerɛ nyinam';
Tsie, abɔfo robɔ se,
Rotow ndwom wɔ sor daa daa:
                          Hallelujah!

MHB 207
2 . Nyia ɔdze No nkwa maa hɛn n', 
Ɔno a hɛn ntsi ɔsɔɔw ko n'
Ɔyɛ hɛn Mpataguan ndɛ;
Hɛn so dɛw tow ndwom dɛ:
                          Hallelujah!

MHB 207
3 . Nyia ɔsɔɔw obene nyina 
No werɛ hoow wɔ mbeamudua n' do n',
Ɔtse enyimnyam' wɔ sor ndɛ,
Odzi ma hɛn, tsie hɛn su.
                          Hallelujah!

MHB 207
4 . Ɔno a wɔnnto No kwan dzin, 
Ɔno a osianee kɔr hɛll,
Nyia katakyi too n' mpokyrɛ n'
Ndɛ wɔasoa N' 'henkyɛw wɔ sor.
                          Hallelujah!

MHB 207
5 . Ɔno a ɔdaa nda n' mu n' 
Wɔakrɔn No dɛ ɔngye nkwa;
Ndɛ wohua N' Christianman mu
Dɛ Eguambaa N' yɛ ahemfo Hen.
                          Hallelujah!

MHB 207
6 . Ndɛ ɔse yɛmbɔ n' dawur 
Mbrɛ abɔn besi enya nkwa,
Mbrɛ nnuhofo enya fakyɛ
Mbrɛ hɛn so bɛyɛ ahɛn sor,
                          Hallelujah!

MHB 207
7 . Hɛn Mpataguan N' nye W' ampa 
Christ, nyɛn Wo nkorɔfo ndɛ;
Yi hɛn bɔn na hɛn mfom kɔ,
Ma hɛn nyina atow ndwom dɛ:
                          Hallelujah!

MHB 208
1 . OWUSOƐR da no nye yi, 
Wiadze nka wɔ mbea nyina;
Ahosɛpɛw Apaho,
Nyankopɔn Apaho n';
Yefi wu mu kɔ nkwa mu,
Yefi asaase kɔ Sor,
Hɛn Christ dze konyimdzi ndwom,
Na ɔdze hɛn aba.

MHB 208
2 . Hɛn akoma mu ntsew bɔn ho,
Ama yeehu adze yie;
Ewuradze a ɔwɔ daa kan m';
Ɔwɔ owusoɛr kan m',
Na yetsie Ne ndze no yie a,
Yetse n' pefee, bɔkɔɔ,
Nedze nyina bɔ ose a wɔtse, 
Wɔtow konyimdzi ndwom.

MHB 208
3 . Afei ma ɔsor enyi ngye,
Ma asaase ndwom nhyɛ ase;
Wiadze tɛtɛr ndzi konyim,
Na dza ɔwɔ mu nyina;
Dza wohu na dza wonnhu
Ntow enyigye ndwom pa:
Na Christ Ewuradze asoɛr,
Hɛn dɛw a onnyi ewiei.

MHB 209
1 . N-KWA kan ntsaban do,
Anapa tutuutu,
Na ɔbɔfo no bae
Bepireew ɔbo n' fii hɔ.
    Hom nyɛ kor mma hom ndze do yie,
    Ntonton Nyia ɔasoɛr efi owu m' no.

MHB 209
2 . Aweɔmfo a wɔbɛn No n'
Hun kan n', tsee ndze nwanwa n',
Suro m' wotwaa hwee famu birim!!
Woguu famu dɛ ewufo.

MHB 209
3 . Na Ɔnodze ɔsoɛɛr bum
Fii ewufo nda mu a 
Enyiwa ennhu No,
Sor na asaase Wura.

MHB 209
4 . Ne kan ho mbofraba,
Hom nsoɛr, hom nye No nsoɛr;
Hwɛ mbrɛ woraba no 
Rehyerɛn wɔ wimu hɔ!

MHB 209
5 . Oegyaa ndzɛmba adadaw
Nyinara wɔ nda n' mu;
Wosie ɔwo na Ɔno a,
'Nye no ntsena nkwa mu.

MHB 209
6 . O Ewuradze krɔnkrɔn,
Yɛtow Wo ndwom ndɛ da 'i, 
Yɛdze hɛn akoma nyina 
Ma Wo, eyɛ hɛndze.

MHB 21
1 . KAMFO Abraham Nyame,
Nyia odzi hen wɔ sor,
Nyia ofi tsetse tse ase,
Ɔdɔ Nyame.
Nyame Kɛse MARA! 
Sor na asaase gye to m';
Mokotow hyira dzin krɔnkrɔn n'
Wɔ afebɔɔ.

MHB 21
10 . Nyame a odzi hen sor,
Bɔfo mpanyimfo tow;
Wɔtsea m'Krɔnkrɔn, Krɔnkrɔn, Krɔnkrɔn,
Ɔhen Tumfo!
Mbrɛ ɔtse n' ɔnnsesa,
Na ɔbɛyɛ dɛm daa:
Jehovah, Egya, Kɛse MARA,
Yɛkotow Wo.

MHB 21
11 . Agyenkwa n'enyim hɔ,
Hɔn a wɔapon hɔn kotow;
N'adom kɛse tɔ hɔn bobor,
Daa daa nyina:
Ɔkyerɛ No dɔ akam,
Wokua ogya no mu,
Wɔpaa m'ka wo wiadze nyina,
Eguaambaa no.

MHB 21
12 . Konyimdzi dɔm nyina
Da ɔsor Nyame ase,
Hua Egya, Ba nye Sunsum Krɔnkrɔn!
Wɔtsea mu daa.
Hua Abraham Nyankopɔn!
Meka ɔsorfo ho;
Ahoɔdzen na tum nyina yɛ W'dze,
Ntonton a ɔmmbɔ adze.     Amen.

MHB 21
2 . Kamfo Abraham Nyame,
Ɔno a ɔhyɛ mbra,
Mosoer fi famu hwehwɛ enyigye
Wɔ Ne nyimfa.
Mopow wiadze nyina:
Ne nyansaa, dzin na tum,
Na medze No ye me kyɛfa,
Me kyɛm, m'aban.

MHB 21
3 . Kamfo Abraham Nyame,
Nyia N'adom no dɔɔ so;
Obegya m'menyigye nda mu,
M'akwan nyina m',
Ɔfrɛ sunsuma N'afɛ,
Frɛ Noho me Nyame;
Na ɔnam Jesus bɔgyaa do
bɛgye me nkwan.

MHB 21
4 . Ɔaka Noho ntam bi,
Migyina Ne ntam no do:
Wɔbɔsoa m' ɔkɔr ntsaban do,
Afow akɔ sor;
Hɔ na m'bohu N'enyim,
Mibedzi No tum nyi,
Na matow N'adom nwanwa ho
Ndwom afebɔɔ.

MHB 21
5 . Sɛ bɔbea ahoɔdzen sa,
Na asaase wɔ hɔ a,
Canaan nkowaa do m'enyi kyerɛ
Wɔ N'asɛm ntsi.
Menam n-su bun mu,
M'enyi tsim Jesus do;
Na menam sar huuhu no do a,
Mokɔ mo kwan.

MHB 21
6 . Muhu asaase pa a
Nhyira pii wɔ do no;
Asaase a fahodzi na daa
'Homgye wɔ do:
Numfunsu, wo, pem do,
Ngo na nsa ebu do,
Na nkwa ndua nyin prɔmm wɔ do daa,
Mbɔbɔrhu mu.

MHB 21
7 . Ewuradze Hen tse hɔ,
Ewuradze hɛn Tsenenee,
Oedzi wiadze na bɔn do nyim,
Asomdwee Hen;
Zion bepɔw no do,
N'ahendzi tsim hɔ daa,
Ɔnye N'ahotsewfo hyerɛn kan m',
Odzi hen daa.

MHB 21
8 . Ɔhwɛ Nedze do yie,
Ɔkora hɔn ntar pa fitaa dɛ
N'ayefor pa:
Ɔdze nsu a woehyira do,
Ɔdze ndua a ɔyɛ fɛw,
Ɔdze Paradisè nduadzewa,
Nyina ma hɔn.

MHB 21
9 . Korsa kɛse n'enyim
Wogyina ruhuhor No,
Na woka anwanwadze a oaye,
Hɔn asaase do:
Ɔsormba no tsie bi,
Wɔma Ne dzin tahye;
Na wɔtow ndwom a ɔmmbɔ adze da,
Dzin nwanwa no.

MHB 210
1 . 'WU ahoma kyekyeer Jesus ho
Wɔ hɛn nyinara bɔn ntsi;
Afei ogyina Nyame nyimfa,
Ofi sor dze nkwa brɛ hɛn,
Ntsi ma hɛn enyi ngye yie;
Yɛmfa ndaase ntow Nyame ndwom,
Alleluia ndwom dzendzen!
	Alleluia

MHB 210
2 . Ɔyɛ aperdzi a ɔyɛ hu,
Ber a nkwa na 'wu dzii aper;
Naaso nkwa dzii konyim nwanwa!
Owu n'ahendzi bɔɔ adze,
Wɔagye ne nsamu tum nyina;
Ne nyimpadua nko na aka;
No bɔr etu afebɔɔ.
	Alleluia

MHB 210
3 . N-tsi wɔmma yendzi afahyɛ n',
Ewuradze to nsa frɛ hɛn;
Christ ankasa nye hɛn enyigye
Na ewia a ɔhyerɛn hɛn do;
Ɔnam N'adom no do ma
Akoma nya onnyiewiei kan;
Bɔn anafua no etwa m'.
	Alleluia

MHB 210
4 . 'Wusoɛr da 'i hom mma yɛnhyɛ fa 
Wɔ nokwar sor Edziban n' ho;
Adom asɛm no ahohor
Etsiɔdzen mbɔrkaw dadaw n',
Christ nko bɛnyɛn hɛn akra,
Ɔyɛ hɛn edziban nye nsa;
No nko do na gyedzi gyina
	Alleluia!

MHB 211
1 . ƆDAA nda no mu komm,
Jesus, m'Agyenkwa,
Rotweɔn adzekyee no,
Jesus, mo Wura.

MHB 211
2 . Ɔasoɛr efi nda no mu,
Oedzi N'atamfo nyina do nyim;
Ɔsoɛɛr dɛ konyimdzifo fii samanadze,
Na ɔtse ase daa nye N'ahotsewfo dzi hen:
Christ asɔɛr! Hallelujah! Christ asoɛr!

MHB 211
3 . Wɔweɔɔn Ne nda no gyan,
Jesus, m'Agyenkwa,
Wɔtoow Ne nda no kwa,
Jesus, mo Wura.

MHB 211
4 . Owu enntum annkora N',
Jesus, m'Agyenkwa,
Obubuu adaban mu, 
Jesus, mo Wura.

MHB 212
1 . ENYIGYE da, akɔaba! Mfesantsen nyina nka;
Wɔaka owu ahyɛ, yeenya ahenman n' ndɛ!
Ewufo tse ase, Nyame tse hɔ daa!
Abɔdze hɔn Bɔfo pa a hɔn nyina sɔr No
   Enyigye da, akɔaba! Mfesantsen nyina nka.

MHB 212
2 . Asaase a oenya efuw fofor no ka dɛ, 
No Wura No soɛr n' dze akyɛdze pa nyina ba; 
N-kyɛkyɛr do nhyiren, ndubaa do nhaban,
Dze kyerɛ dɛ N'awerɛhow etwa m' oedzi nyim.

MHB 212
3 . Ɔwo a eyɛ nkwa Mafo faa owu mu,\
Efaa sum kwan n' do dze kyerɛɛ Wonkwagye tum;
Afei Nokwafo, dzi W'anohoba n' do,
Wo ndaansa da nye yi; Ewuradze, soeɛr.

MHB 212
4 . Siansian akra a wɔdeda Satan mpokyerɛ m'
Fa hɔn a wɔahwe ase nyina bra nkwa mu bio;
Fa W'enyim ne hyerɛn kyerɛ, ma aman nyina nhu;
Ma adze nkye hɛn bio, 'Wo na edze da pa ba.

MHB 213
1 . ENYIMNYAM nka Wo, Ɔba a asoɛr,
Edzi owu do konyim a onnyi ewiei,
Abɔfo a wɔhyɛ ntar hyɛnyɛn pireew ɔbo n'.
Bea a edae no na wɔdze Wo ntar no gui.
     Enyimnyam nka Wo, Ɔba a asoɛr,
     Edzi owu do konyim a onnyi ewiei.

MHB 213
2 . Jesus rihyia hɛn, ɔasoɛr efi nda m';
Ɔdze dɔ kyia hɛn, oyi suro na awerɛhow;
Ma asɔr no mfa enyigye mbɔ ose,
Osiandɛ Ewuradze tse ase, owu nnyi tum.

MHB 213
3 . Yɛnngye Wo kyim bio, o n-kwa Wura;
Boa hɛn na sɛ innyi mu a, ɔbra nnyɛ yie;
Fa Wo daa dɔ no yɛ hɛn konyimdzifo;
Fa hɛn twa Jordan kɔ wo sor fie hɔ sɔnn.

MHB 214
1 . ƆKRA siarfo, nyan ɛ, nyan ɛ!
Ewuradze asoɛr dada; 
Fa ehurusi ndwom kɔ Ne nda n' do,
W'akoma bedzi dɛw.

MHB 214
2 . N-kwa rinyan nyimpa nyina yi,
Ɔdɔ ndwom gu do yi,
Wobenya nhyiren fɛɛfɛw bi 
Wɔ nkwa bura no do.

MHB 214
3 . Ɔbra mu sum kebii n' apa,
N-dɛ wusoɛ da yi;
Christ mu, ewufo nnyi hɔ bio,
Adakamaa nnyi tum.

MHB 214
4 . Yɛtse Christ mu, yɛda Christ mu,
Yenyan, yɛsoɛr Christ mu,
Na nyinsuwa yaayaw a owu ma n',
Christ bɛpepa ne nyina.

MHB 214
5 . Dɛm a ɔkra siarfo, nyan ɛ!
Par w' Ewuradze a ɔasoɛr n'; 
Nya enyigye wɔ No wusoɛr mu,
Awerɛhyɛm' wɔ N'asɛm m'.

MHB 214
6 .  Akwan nyina m' ma w'abrabɔ 
Nyɛ ndaase afebɔɔ;
W'enyigyesɛm, W'ayɛyi ndwom,
Christ wui na ɔsoɛɛr maa m'.

MHB 215
1 . Ɔko kɛse no abɔ adze; 
Afei hɛn Sahen edzi nyim;
Wɔnhyɛ ehurusi ndwom n' ase: 
	Alleluia!

MHB 215
2 . Owu hyehyɛɛ no dɔm petsee, 
Na Christ abɔ hɔn apetse;
Wɔmbɔ se ntow enyigye ndwom: 
	Alleluia!

MHB 215
3 . Aweɛhow ndaansa no etwam'; 
Ɔasoɛr konyim mu efi wum';  
Enyimnyam nka Hen tseasefo n'; 
	Alleluia!

MHB 215
4 . Ewuradze, W' amandzehu ntsi, 
Gye Wo nkowaa fi wu no bɔr mu,
Ma yeenya nkwa, yaatow Wo ndwom:  
	Alleluia!

MHB 216
1 . Christ tse ase! afei Owu, 
Wo hu nnkotum etu hɛn bo;
Christ tse ase! yi ma yehu
Dɛ samanadze nnkɛmen hɛn.
                        Alleluia!

MHB 216
2 . Christ tse ase! sor nye asaase 
Tum nyina wɔdze ama No;
Hɛn so yɛbɔkɔ Ne nkyɛn,
Yɛnye N' ekedzi Hen sor hɔ.
                        Alleluia!

MHB 216
3 . Christ tse ase! hɛn ntsi owui; 
Dɛm ntsi yɛbɛtsena ama No,
Yɛatsew nyɛe nye adwen ho,
Yɛdze hɛn bra eyi N' ayɛw.
                        Alleluia!

MHB 216
4 . Christ tse ase! yenyim ampa 
Dɛ hwee nnkɛpaa hɛn No dɔ ho;
Wu o, n-kwa o, samanadze o,
Nnkɔtwe hɛn efi No ho da.
                        Alleluia!

MHB 216
5 . Christ tse ase! afei owu 
Yɛ onnyiewiei nkwa abotsen;
Yi bɛka hɛn bo atɔm',
Ber a wu no sum bɔtɔ hɛn.
                        Alleluia!

MHB 217
1 . HOM akra a hom hwehwɛ Ewuradze,
Hom ntow hom suro nyina ngu;
Na hom nkotow na hom mbɔhwɛ
Bea a wɔdze Jesus toe.

MHB 217
2 . Dɛm na wɔbrɛɛ N-kwa Wura ase,
Dɛm na ɔdɔ tum yɛ;
M-fe a okyii bɔgya maa wo n',
Daa owu mu ara komm.

MHB 217
3 . Hom mma hom enyi do, hom ntow ndwom;
Agyenkwa n' tse ase bio;
Owu dadzeban nyinara
Enntum annkora No.

MHB 217
4 . Ne tsir a woemmbu no bi no,
Ɔakrɔn n' wɔ abɔfo do;
Nyia ɔnye ewufo tsenae no 
Dzi Ne hen afebɔɔ.

MHB 217
5 . Ahotsewfo dze enyigye
Bɔhwɛ Ne nda pan n' mu;
Wɔnye hɔn Wura bɔsoɛr akɔ
Kan a ɔmmbɔ adze n' mu.

MHB 218
1 . EKYIR tamfo, enyim bun a,
Hɛn dɔm dze 'kokodur etwa po n';
Na Pharoah dɔm atotɔ mpoano,
Na Israel enya fahodzi.

MHB 218
10 . Ne nyimfa wɔ hɛn do,
Ɔbɛɛkyerɛ hɛn kwan;
Christ edzi hɛn enyim kan,
Christianfo nka N' do!

MHB 218
2 . Hom nyina mmema hom ndze do!
Wiadze nyina abɔ m' ridzi dɛw!
Ewuradze edzi konyim!
Ewuarde bedzi hen daa daa.

MHB 218
3 . Ɔkyena hɛn yaw\nBɛdan enyigye,
Asomdwee bɛba!
Nkowaasom bɔ adze,
Ɔdɔ bɛba
'Saase do !

MHB 218
4 . Wɔasɔw ano,
Aweɔmfo weɔn
N'efiadze nda no;
Wɔasɛɛ nsɔwano n',
'Weɔmfo apetse,
Christ asoɛr ndɛ!

MHB 218
5 . Onnyi dɛ abefo su bio,
Wɔfrɛ hɔn a woetwa m' ewufo;
Na owu adan hɛn n-da,
Na adakamaa biara adan mpa.

MHB 218
6 . Prɛko bio
Eden pon
Ebue ama nyimpa ehu;
Christ asoɛr, na nyimpa so bɔsoɛr!

MHB 218
7 . Afei koraa,
Dadaw twa m',
'Nyidar, dɛw, 'somdwee, hyɛ ase;
Christ edzi nyim, yebedzi nyim.

MHB 218
8 . Nnyɛ ndɔmmum, ahomgye wɔ sor;
Nnyɛ awerɛhow; 'perdzi m' komm;
Ebɛda nn-kyerɛ dɛ ewu,
'Bɛtsena Christ mu nye ɔbra pa.

MHB 218
9 . Mbrɛ hɛn frankaa gya hɛn n',
Yɛbɔkɔ sɔkyee;
Mbrɛ hɛn Hen dzi hɛn kan n',
Yebehyia tamfo n'.

MHB 219
1 . NYAME dze konyimdzi
Ndwom afow kɔ sorsor;
Ɔsor totorbɛnto
Da abɔfo dɛw edzi!
   Hom nye wiadze nyina mbɔ m' ndzi dɛw
   Hom mfa enyimnyam nhyɛ Enyimnyam Hen.

MHB 219
2 . Nyame a nna ɔyɛ nyimpa,
Odzi hen sor ma hɛn;
Hom mma aman nyinara nhu
Hɛn Jesus konyim dɔ n'.

MHB 219
3 . Egya n' dzi tum nyina 
Ama hɛn Ewuradze;
Abɔfo tonton No,
Odzi hen daa wɔ sor.

MHB 219
4 . N'ahengua krɔnkrɔn n' do
Odzi tum tsenenee mu,
N'atmfo bɛmemem,
Ewuwu N'ananadze.

MHB 219
5 . Yɛnye N' wɔ atamfo kor,
'Bɔnsam, wiadze, nye bɔn;
Na obetsia hɔn do
Na ɔdze N'ahendzi aba.

MHB 219
6 . Kɛpem dɛ afei wɔayɛ 
Wiadze bea a ɔtsen fofor n',
Yɛnye sordɔm aabɔ m'
Atow ayɛyi ndwom.

MHB 22
1 . HOM mbra ma yɛmbɔ m'yɛntow ndwom:
Nyame yɛ ɔdɔ!
Sor na asaase mfa ayɛyi mbra:
Nyame yɛ ɔdɔ!
Ɔkra biara nnyan mfi bɔn mu,
Ntow ndwom dɛɛdɛw wɔ n'akoma m',
Na Jesus ntsi ɔntow ndwom dɛ:
Nyame yɛ ɔdɔ!

MHB 22
2 . Hom nka no wiadze beebiara:
Nyame yɛ ɔdɔ!
Yenya hɛn nkwagye wɔ Christ mu:
Nyame yɛ ɔdɔ!
No bɔgyaa hor hɛn bɔn nyina;
No Sunsum dan hɛn sum no kan,
Na ɔma hɛn kra dze dɛw ka:
Nyame yɛ ɔdɔ!

MHB 22
3 . Mbrɛ hɛn kyɛfa dua yɛ enyigye a!
Nyame yɛ ɔdɔ!
N'anohoba ma hɛn enyigye:
Nyame yɛ ɔdɔ!
Adzekyee ɔyɛ Ewia na Kyɛm,
Anagò ɔbɛn hɛn ntamadan,
Ɔbɛka hɛn ho aber nyina:
Nyame yɛ ɔdɔ!

MHB 22
4 . Yɛbɔtow ndwom bi wɔ Zion:
Nyame yɛ ɔdɔ!
Nyew, yɛbɛtsea mu atow ndwom:
Nyame yɛ ɔdɔ!
Ber a mbersantsen rutwa m' akɔ,
Ɔnye ɔsor dɔm nyinara,
Yɛbɔkɔ do atow ndwom dɛɛdɛw
Nyame yɛ ɔdɔ!

MHB 220
1 . NYANKOPƆN afow kɔ sorsor, 
Alleluia!
Ɔdze totorbɛnto dɛw ndze, 
Alleluia
Na ɔtse N'ahengua m' wɔ sor, 
Alleluia!
Odzi wiadze nyinara do, 
Alleluia!

MHB 220
2 . Ɔdze Ne nyimpadua kɔree, 
Alleluia!
N'amandzehu 'piretua wɔ n' ho, 
Alleluia
Ɔdze kɛkyerɛɛ ɔsor mba no, 
Alleluia!
Ɔyɛ enyimnyam sen nworaba. 
Alleluia!

MHB 220
3 . Dɛm ntsi Ewuradze, bue hɛn adwen m',
Alleluia!
Kɔ hɛn man ankasa no ho,
Alleluia!
Na dwira hɛn ho afebɔɔ,
Alleluia!
Ma yaafata bea krɔnkrɔn no.
Alleluia!

MHB 221
1 . Hwɛ da a Christ fowee kɔr sor; 
	Alleluia! 
Ma hɛn enyi egyina N' 
	Alleluia!
Ɔannkyɛr adasamba nkyɛn, 
	Alleluia!
Na ɔasan kɔ no sor fie.  
	Alleluia!

MHB 221
2 . Wɔrotweɔn wɔabɔ No se:
M-botsen n' mma hɔn tsir do; 
Hom nyina mbuebue petee, 
Ma Enyimnyam Hen n' nkɔ mu.

MHB 221
3 . Kaansa ɔahɛn ɔsor mpo a,  
Ɔda ho dɔ nyimpamba; 
Ɔasan kɔ N' ahenguam' mpo a, 
Ɔda ho frɛ hɛn Nedze.

MHB 221
4 . Hwɛ! ɔama Ne nsa do sor,  
Hwɛ! No dɔ epiratua n'; 
Tsie! N' anofamfa kasa 
N-hyira gu N' Asɔr do.

MHB 221
5 . Hɛn Wura, sɛ afow kɔ sor,  
Afa wim' ekyir noho a, 
Ma hɛn so hɛn akoma 
Nka Wo do nkɔ Nyame manm'.

MHB 222
1 . HEN Ewuradze asoɛr efi wu m'!
Hɛn Jesus afow akɔ sor,
Ɔafa hɛll etumfo n' ndɔmmum
Dze hɔn kɔ sor abobowano.
Hallelujah!

MHB 222
2 . No konyim tseaseanam tweɔn hɔ,
Na abɔfo tow ndwom kamfo N'
Ahenman m' mbobow hom mbuebue,
Hom tsetse apon, hom nyina mbuebue.
Hallelujah!

MHB 222
3 . Buebue Wo ndadzeban nyina,
Na hom mma sor hyerɛn nda edzi;
Adan akɛse 'i yɛ Nedze,
Hom mma Enyimnyam Hen n' mbra mu.
Hallelujah!

MHB 222
4 . Woana nye Enyimnyam Hen yi?
Nyia oedzi hɛn nyina atamfo do n',
Oedzi wiadze, bɔn, wu, hɛll do;
Konyimdzinyi n' dzin nye Jesus.
Hallelujah!

MHB 222
5 . Hwɛ! No konyim tseaseanam tweɔn,
Na abɔfo tow awɔse ndwom';
Ahenman m' mbobow' hom mbuebue,
Hom tsetse apon, hom nyina mbuebue.
Hallelujah!

MHB 222
6 . Woana nye Enyimnyam Hen yi?
Ewuradze, 'nyimnyamfo tumfo n';
Ahotsewfo nye abɔfo Hen n';
Adze nyina do Nyame siarfo. 
Hallelujah!

MHB 223
1 . Hwɛ Konyimdzifo n' afow sor, 
Hwɛ Hen n' ahyɛ N' ahentar
Dze Ne tseaseanam fua do
Rokɔ No sor ahemfie;
Tsie! sor adwontow kuw ruhur
Hallelujah enyigyem',
Na sor mbotsen no ebuebue
Regye hɔn sor Hen akɔm'.

MHB 223
2 . Woana na ɔreba 'nyimnyam mu 
Ma ehurusi mbɛn ka do 'i?
Ɔko Wura, dɔm Nyankopɔn.
Ɔno na oedzi konyim
Ɔno a ɔsɔɔw mbeamudua do fona
Ɔno a ofi ndam' soɛree,
Ɔaka bɔn na Satan egu,
Nam wu do asɛɛ N' atamfo.

MHB 223
3 . Ɔama hɛn nyimpasu no do 
Fi fuam' kɔ Nyame nyimfa;
Ɔsor hɔ na yɛbɛtsena,
Yɛnye N' egyina 'nyimnyam mu:
Jesus dzi hen, abɔfo sɔr N';
Nyame Nyimpa tse ahenguam'
Ewuradze Tumfo, Wo sorkɔm'
Yɛdze gyedzi hu hɛndze.

MHB 223
4 . Enyimnyam nka Egya Nyame; 
Enyimnyam nka Nyame Ba a,
Oewu, ɔasoɛr na ɔafow sor,
Ɔno a oenya sor ahenman n'
Enyimnyam nka Sunsum Krɔnkrɔn;
Nye Nyame Baasa Kor no
Enyimnyam a onnyi ewiei nka
Hɔn wɔ sor nye asaase.

MHB 224
1 . Sika mbotsen no ebuebue, 
Kwan ada mu petee;
Enyimnyam Hen no ahɛn mu,
Ɔkɔ N' Egya Ne nkyɛn.

MHB 224
2 . Ewuradze, edzi hɛn kan, 
'Rekɛpɛ hɛn tsenabew,
Ama yeekefir mbrɛ ewɔ,
Na yeehu Nyame enyim.

MHB 224
3 . Dɛm n-tsi enyimnyam hyerɛn 
Hɛn kwan do wɔ asaase;
Fua a osiiw W' hɛn enyi do n',
Kan fi sor hotse no.

MHB 224
4 . Ma hɛn 'koma nye adwen do, 
Fa W' adom pa n' dom hɛn,
Na yɛnenam asaase ha 'i,
Hɛn 'koradze ada sor.

MHB 224
5 . Na hɛn enyidar na dɔ eegyina 
Nyame nyimfa mbrɛ 'tse n'.
Tsena hɛn mu na ndaamba hɛn so
Yaatsena Wom' afebɔɔ.   Amen.

MHB 225
1 . CHRIST, etsé enyimnyam nyina mu;
Hen katakyi a egye nkwa!
Wo wu edzi owu do konyim,
Wosiee Wo, n’ asɛɛ ‘Wumaa.

MHB 225
2 . Sesei akͻ beebi ekenya
Dza adasa tum nnkenya;
Este bɛkyebo ahengua n’ do.
‘Dzi hen W‘Egya No tum mu.

MHB 225
3 . Ha W'ahenman nyina nkotow Wo,
Heaven na asaase nyina,
Na hell bun dzé ahopopo twa
Hwe W’enyim wͻ nkogu mu.

MHB 225
4 . Ewuradze, hɛn akoma mu tonton
Pem dzi W’ekyir kͻ sorsor;
Yeresérɛ W’adom yi tsie hɛn,
Twe hɛn akra kͻ W‘ nkyɛn sor hͻ.

MHB 225
5 . Ntsi sɛ ehyérɛn W‘enyimnyam no mu
Bio sor mununkum no mu a.
Ma Wo nguan yengyina W'enyim
De yɛyɛ Wodze daapem.

MHB 225
6 . Wonhua Jesus! Yegye Wo dzi,
Dɛ aman nyina bͻtonton Wo,
Ͻwo a enye Sunsum kor tse
W’Egya No tum mu daapem.

MHB 226
1 . 'HOTSEWFO, hom nhwɛ enyimnyam dze n'!
Hom nhwɛ yaw Nyimpa n' sesei,
Oedzi nyim ɔko n' mu aba fie;
Nkotodwe nyina nkotow No,
Wɔnhyɛ N' ahenkyɛw! Ahenkyɛw 
Fata Konyimdzifo N' tsir.

MHB 226
2 . Abɔfo nhyɛ Gyefo ahenkyɛw;
Ɔdze empirenyimdze aba;
Wɔmfa No nsi tum egua n' do;
Ber a heaven rowosow yi,
Wɔnhyɛ N' ahenkyɛw! Gyefo no,
Ahemfo Hen no ahenkyɛw.

MHB 226
3 . Abɔn nam atwetwesi m' hyɛɛ
Agyenkwa no ahenkyɛw;
'Hotsewfo na abɔfo hyia N' ho,
Bɔ No abɔdzin, yi N' ayɛw, 
Hom nhyɛ N' ahenkyɛw na hom nhua N',
'Hemfo Hen, ewuranom Wura!

MHB 226
4 . Tsie dodow osebɔ kɛse n';
Tsie hɔn konyimdzi ndwom no;
Hwɛ, Jesus ekedzi sorsor;
Mbrɛ iyi si ma dɛw a!
Hom nhyɛ N' ahenkyɛw na hom nhua N',
'Hemfo Hen, ewuranom Wura!

MHB 227
1 . KONYIMDZI Hen, 'nyimnyam Ewuradze,
Woesi Wo hen wɔ kan mu;
Ɔsor nyina twa hwe W'enyim,
Wo tum tserɛw kɔ ekyir;
Onnyi dɛ mohwe W'enyim,
Na m'akoma bɔ hwinhwim, 
Ber a W'enyimnyam a ofi tsetse n'
Afei woeyi akyerɛ yi.

MHB 227
2 . Sɛ mohwɛ Wo a 'rofow wɔ ekyir
Kɔ ahengua n' n'enyimfa,
Hu dɔm a wɔrokotow W'enyim
Dze ndze dɛw riyi Wo ayɛw a, 
Onnyi dɛ W'ananadze
Ha motow abɔfo ndwom n' bi,
Na midzi dɛw, sor wosow
Wɔ me hen No konyim mu?

MHB 227
3 . Tum na Sunsum a ebu do no,
Bi nhue ngu mo so mo do;
Mo Wura, sɛɛ akwambew nyina,
Yɛ W'atamfo ananadzegua!
Mpo, ma wiadze ano noho
Ntse Wo tum tsenenee no,
Ma W'enyim kwan nyɛ petee;
Dzi akoma nyina do hɛn.

MHB 227
4 . Hwɛ, W'ahom rehyɛ W'asɔr a ɔwɔ,
Mbeambea nyinara no ma;
Hyɛ mo so m'akoma ma, na
Minya pɛ W'adom ber yi;
Bra, Ɔwo enyimnyam Hen, bra,
Fa m'akoma yɛ Wo fie;
Tsena m', na Wo nko dzi hen hɔ
Dɛ Wo sor ahengua n' do!   Amen.

MHB 228
1 . JESUS 'Wo a wobuu W' nyimtsia, mbo!
Galilee Hen, yɛma W' mbo!
Ihun amandze dze poon hɛn;
Edze nkwagye brɛɛ hɛn kwa,
Agyenkwa mandzehufo, mbo!
Esoaa hɛn bɔn na hɛn fɛr!
Wo ndwuma pa m' yenya enyimpa;
Yenya nkwa wɔ Wo dzin mu.

MHB 228
2 . Nyame N'afɔrbɔ Eguambaa,
Wɔdze hɛn bɔn nyina soaa Wo;
Enam ɔdɔ kɛse do na
Ebɔɔ werdam pa maa hɛn;
Wo nkorɔfo nyina enya bɔnfakyɛ,
Ɔnam Wo bɔgyaa no ntsi;
Woebue heaven abow n' petee;
Somdwee wɔ Nyame na nyimpa m'.

MHB 228
3 . Jesus, enyimnyam Hen, m-bo!
Ewɔ enyimnyam m' afebɔɔ;
Ɔsor dɔm nyinara sɔr Wo,
Etse Egya N'abanyimfa;
Ewɔ hɔ na idzi ma abɔn,
'Siesie tsenabew pa ma hɛn;
Idzi ma hɛn afebɔɔ, kɛpem
Dɛ yepue enyimnyam mu.

MHB 228
4 . Ɔsom nyimnyam, tum, na nhyira
Efata dɛ egye ne nyina;
Ayɛyi kɛse a ɔmmbɔ adze,
Ɔsɛ hɛn dɛ yɛdze ma,
Sor abɔfo hyɛnhyɛnn, hom mboa!
Hom mfa hom ndwom dɛɛdɛw mbra;
Hom nsuo m' yɛntow ndwom mma 
Gyefo n',
Hom nsuo m' yenyi Immanuel ayɛw!

MHB 229
1 . HOM nokwafo a hom nyim Jesus,
Sɛ hom nye N' asoɛr ampa ara a,
Hom akyɛn asaase do dɛw,
Hom nda No wusoɛr tum n' edzi.

MHB 229
2 . Hom mfa abotar nkyerɛ hom gyedzi,
Ndzeyɛɛ m' hom nkyerɛ fakyɛ a hom enya,
Hom nhwehwe sor enyimnyamdze,
Na hom nka tsir Christ do nkɔ sor.

MHB 229
3 . Hom bohu Agyenkwa n' wɔ hɔ,
Dɛ ɔtse Nyame abanyimfa
Wɔ N'Egya n'ahentum nyina mu,
Na obedzi hen afebɔɔ.

MHB 229
4 . Hom nhwɛ No na hom nsuasua No,
Ndzi aper hom sor fie no ho;
Na hom nsua sor adwontofo n',
Hom ntsena, hom ndɔ, hom nyi N' ayɛw.

MHB 229
5 . Hom a hom dze gyedzi agye Ewuradze n',
Mma hom nnhwehwɛ biribiara bio;
Hom nwu mma wiadze na bɔn nyina,
Hom wiadze dɔ n' wɔabɔ n'
mbeamudua m'.

MHB 229
6 . Wɔdze hom nkwa sumaa Christ mu,
Wɔ Egya No bo mu sɔkyee;
Dɛ mbrɛ Sahen nyimnyamfo n' kae n',
Hom behyia No wimu ntsɛntsɛmara.

MHB 23
1 . NYIMNYAN HEN, Asomdwee Hen,
Mobɔdɔ Wo;
Na dɔ no rommbɔ adze da,
Meserɛ Wo.
Ɔwo ama m' m'ebisadze,
Ɔwo etsie me;
Ɔwo hun mbrɛ mo bɔn tse,
Dze mo ho akyɛ m'.

MHB 23
2 . Medze me nyimdzee mapa
M'bɔtow Wo ndwom,
M'akoma m' ndzepa nyina
Medze bɛma W'.
Kaansa mo bɔn kaa m'tsiaa m' mpo a,
Esaan mo ho;
Wɔpraa ano guu mo do no,
Ɔwo 'tsiee me.

MHB 23
3 . N-da esuon na nnyɛ da kor,
M'beyi W'ayɛw;
Mudu sor mpo a, m'akomam'
M'bohuhor Wo.
Osuar, na ɔmmfata de
Medze ma Wo;
Onnyiewiei mpo yɛ tsia dɛ
Wɔtonton Wo.

MHB 230
1 . DZI dɛw mbordo ara! Hɛn Pomfo no aba;
Kɔhwɛ N'adasoe, mbeamudua na Ne nda.
   Yi No ayɛw; bo Nyia wokum No no ho dawur;
   Yi No ayɛw; fa dɛw ka dɛ ɔtse ase bio.

MHB 230
2 . Dzi dɛw mbordo ara! Wimutsewee n' asan aba;
Mununkum no apa, sunsuma no kɔ.

MHB 230
3 . Dzi dɛw mbordo ara! Wɔaka bɔgya n' egu, 
Woewie werdam no bɔ, kaw no so woetua.

MHB 230
4 . Dzi dɛw mbordo ara! Yeenya fakyɛ no kwa;
Tseneneenyi ewu ama abɔn wɔ dua no do.

MHB 230
5 . Dzi dɛw mbordo ara! Na Eguambaa a wokum No n',
Oedzi owu do konyim na ɔtse ase bio.

MHB 230
6 . Dzi dɛw mbordo ara! Hɛn Hen no wɔ sorsor;
Ofi No sor ahengua do dzi ma hɛn

MHB 230
7 . Dzi dɛw mbordo ara! Siandɛ ɔbɛba bio;
Eguambaa a wokum No n' bɛba enyimnyam m'.

MHB 231
1 . Egya, hyɛ Wo Ba enyimnyam, 
Yɛ dza Ne mpaabɔ bisa n':
Ma Kasamaafo no mbra,
Fa Werɛkyekyefo n' ma hɛn
Yɛnam gyedzi do regye N',
Jesus dzin ntsi, fa N' ma hɛn.

MHB 231
2 . Yɛnam gyedzi do bohu 
Na yɛatse Sunsum no nka;
Ɔdze N' adom nye No dɔ
Bɛtsena hɛn akoma mu:
Hɛn mboa nye papa nyina
Pem fi No nkotoo mu ba.

MHB 231
3 . Ennkɔsɔw asɛm n' ano, 
'Wo, nokwafo, yamuyiefo?
Ennkɛma Werɛkyekyefo n'
Abɛtsena hɛn 'komam' daa?
Ɔyɛ dɛn ara a 'dze N' bɛma:
Christ Kaa dɛ edze N' bɛma ampa.

MHB 232
1 . HƐN Sɔfopanyin dze N' akam,
No dɔ a ɔyɛ wu n' ho nsewhyɛ;
Ɔsɔɔw no enyimnyam mu no,
Kɛhɛɛn ɔsor krɔnkrɔnbea hɔ;
Ɔdze Ne yaw serɛ wɔ dua n' do,
Yi Noho kyerɛ Nyame ma me.

MHB 232
2 . M' Agyenkwa gyina ahengua n'enyim,
Ogyina dɛ m' Nyɛnko, Dzimafo;
Woekrukye me dzin wɔ Ne nsamu,
Ɔno na Egya n' tsie No daa;
Ber a m'kosɔw Jesus mbeamudua n' ho n',
Ɔtse bɔgya ne mpetsee no.

MHB 232
3 . Mubotum enya No tum mpaabɔ n'
Ho mbuae ha sesei ara mpo;
Ɔno ntsi metse ase sesei,
Meka dɛ ɔtse Nyame mu;
Ɔrennkyɛr, me kra a ɔwɔ N' nsamu n'
Begyina bea a me Kandzifo n' gyina.

MHB 233
1 . JESUS, yεba Wo hɔ,
Hεn enyi da Wo mboa do;
Wo nko nye hεn guandɔbea.
Ebrε hεn suro nyina adze;
Akoma biara ahomgye.
Ɔkra a oruwu biara nkwa.

MHB 233
2 . Yεma hεn enyi do,
Dze hwε akatua no,
Hwε Wo bɔgyaa atɔ hεn n’,
Edze ama abɔn kwa;
Ɔwo akyérε nkwa kwan no.
Ebue ɔsor ama hεn.

MHB 233
3 . Yεdze akokodur
Krɔnkrɔn gye akatua n’;
W’enyimnyam dεw yε hεndzc,
Wo dɔ egyapadze nyina;
Afei yεsɔ sor turn hwε,
Yεnye  Wo dzi hen wɔ sor.

MHB 233
4 . Yeatow hen sekyε dzen
Wɔ twamutam no mu;
Hεn enyidado a ɔmmpa n’
Si pi wɔ Krɔnkrɔn -bea hɔ;
Yebedzi W'ekyir afow
Ekohu Nyame N’enyim.

MHB 234
1 . Mbowa a Jewfo dze bɔɔ afɔr, 
Hɔn bɔgyaa nyinara
Nn-kotum ama etsidaa,
Anaa ɔatsew hɛn ho.

MHB 234
2 . Christ, sor Eguambaa n' dze, 
Oyi hɛn bɔn nyina;
Afɔrbɔdze a ɔwɔ dzin,
Na ɔsom bo kyɛn hɔn nyina.

MHB 234
3 . Me gyedzi nsa bɛda 
W' etsifi pampam' hɔ,
Ber a medze nnuho gyina ha
Mereka mo bɔn yi.

MHB 234
4 . Me kra twa n' enyi hwɛ 
Dza obuu Wo kɔn a,
Ohu dɛ n' afɔdzi ka ho
Ma 'sɛn mbusu dua n' do.

MHB 234
5 . Yɛgye dzi a yɛtse dɛ 
Mbusu no efi hɔ;
Yɛdze dɛw hyira Eguambaa n',
Yɛtwer N' anwanwa dɔ n'.

MHB 235
1 . MINYIM dɛ mo Pomfo tse ase,
Dɛw bi a siar awerɛhyɛmu yi ma a!
Nyia owui no, ɔtse ase,
Ɔtse ase dzi mo do hen daa.

MHB 235
2 . Ɔtse ase dze No dɔ hyira me,
Ɔtse ase, dzi ma me wɔ sor;
Ɔtse ase, nyɛn me kra daa daa;
Ɔtse ase, boame ohia ber m'.

MHB 235
3 . Ɔtse ase na ɔma m' ahom daa, 
Ɔtse ase, m' bedzi owu do;
Ɔtse ase risiesie fi ma m',
Ɔtse ase, 'dze m' bɔkɔ hɔ sɔnn.

MHB 235
4 . Ɔtse ase, 'nyimnyam nka Ne dzin,
Ɔtse ase, m'Agyenkwa daapem;
Dɛw a siar awerɛhyɛmu yi ma a!
Minyim dɛ mo Pomfo tse ase.

MHB 236
1 . YƐDZE dɛw dwen hɛn Sɔfopanyin
No mu adom no ho;
N'akoma yɛ mbɔbɔrhu nko,
Na ɔkyerɛ ɔdɔ daa.

MHB 236
2 . Ehumbɔbɛr ahyɛ N' mu ma,
Ntsi onyim hɛn mberɛwyɛ nyina;
Onyim dɛ mbrɛ nsɔhwɛ so tse,
'Siandɛ ɔafa mu pɛn.

MHB 236
3 . Ɔwɔ honam a ɔyɛ mberɛw mu n',
Osui na okyii nyinsu;
Ɔwɔ sor dze, naaso ɔtse
Ma No nkorɔfo adzesoa.

MHB 236
4 . Onnkodum ntɔn bi a ɔrehyew,
Mbom ɔbɛma adzɛw;
Onnkobu ndzembir a akonton,
Onnkobu obi 'nyimtsia.

MHB 236
5 . Afei dze ma hɛn gyedzi nka 
No mbɔbɔrhu, No tum;
Yebenya ɔgye adom no
Ahokyer ber no mu.

MHB 237
1 . OWURA, 'werɛhow bi nnyi hɔ a osuar
Dɛ yɛdze brɛ W' mpaabɔ m';
Na dadwen bi nnyi hɔ a osuar a
Onnkenyan W' mbɔbɔrhu.

MHB 237
2 . Ɔwo a afa ɔhaw yi mu,
Bɔhwɛ hɛn ahohia m' bi;
Ɔdɔ a ɔsoaa adzesoa kɛse n'
Bɔsoa dza osuar so.

MHB 237
3 . Ɔpen biara nnyi nsumaa mu a
N'aso krɔnkrɔn no nntse,
Na mbeamudua biara yɛ har
Wɔ Wo sunsum ase.

MHB 237
4 . Ɔbor bɔn, honam aperdzi,
Na akoma so do;
Dza ɔboa hɛn nye ɔdɔ a owui,
Ɔdɔ a ɔdze yaw sui.

MHB 238
1 . Me gyedzi tsim Wo do, 
CalvaryEguambaa,
Gyefo Krɔnkrɔn:
Morosɔr yi, tsie me;
Yi mo bɔn nyinara;
Ma ofir ndɛ menyɛ
Wodze koraa.

MHB 238
2 . Ma W' adom kɛse no 
N-hyɛ m' akoma dzen,
Ma menyɛ ndam;
Dɛ mbrɛ iwui maa me n',
Ao, ma mo so mo dɔ
Ɔmfram dzendzen mma Wo
Na mma ɔnndan da.

MHB 238
3 . Menam bra sum mu yi, 
Na yaw etwa mo ho 'i,
Woara kyerɛ m' kwan;
Ma sum ndan adzekyee,
Pepa me nyinsuwaEso mma monntɔ gon
Mimmfi Wo nkyɛn.

MHB 238
4 . Ber a bra bɔbɔ adze, 
Na owu n' esutsen
Bɛpram mo do n',
Ao, m' Agyenkwa siarfo,
Pa m' suro na ekyingye,
Fa me kra a apon no n'
Kɔ sor fie sɔnn.   Amen.

MHB 239
1 . EWURADZE, dwen mo ho,
Na hor mo bɔn nyina;
Yi me fi wiadze akɔndɔ ho,
Na ma mo mu so ntsew.

MHB 239
2 . Ewuradze, dwen mo ho,
Dadwen ahyɛ mo do;
Ma menyɛ W'akowaa dɔfo,
Na minnya W'ahomgye.

MHB 239
3 . Ewuradze, dwen mo ho,
Wɔ ɔko aperdzi mu;
Me yaw na m'awerɛhow nyina mu,
Yɛ m'ahoɔdzen, mo nkwa.

MHB 239
4 . Ewuradze, dwen mo ho,
Na mma mommfom kwan;
Sɛ sum dwir me dɛn ara mpo a,
Kyerɛ me ɔsor kwan.

MHB 239
5 . Ewuradze, dwen mo ho,
Sɛ ɔbra ehum tu me a,
Sɛ ɔtamfo n' tow hyɛ mo do a,
Agyenkwa, twe bɛn me.

MHB 239
6 . Ewuradze, dwen mo ho,
Na esuyirii no twa mu a,
Meehu kan a ɔwɔ hɔ daa no,
Na menye Wo edzi dɛw. Amen.

MHB 24
1 . AHOTSEWFO, hom mbra,
Hom nyi Otumfo n'ayɛw;
Hom mma yɛnyɛ adwen kor,
Akoma, ndze na akyen:
Abɔdze biara ntow bi,
Obiara nnka n'ano nnto m'.
Wɔmma ndzɛmba a wonnyi nkwa 
So mfa kommyɛ ntow ayɛyi.

MHB 24
2 . Adasamba so hom mbra,
Hom mbra ma yɛntow ndwom pa;
Na beebi a nyimpa ehyia n',
Hom ndzi adwontow enyim.
Hom mma Nyame ayɛyi 
Ndwom a ɔmmbɔ adze da do:
Ama hɛn ayɛyi ndwom
Aayɛ bɛkyebo dɛ Ɔno.

MHB 24
3 . Dɛm ntsi ofi sor dze nhyira
Bogu asaase nyina do;
Na wiadze tɛtɛr a yehu
Yɛ adwontofo asɔrdan kor;
Yɛbɛma hɛn ayɛyi ndwom
No atra mber na mbea nyina,
 Na afow edu sorsor
Otumfo kɛse n'asomu.

MHB 240
1 . O MBƆBƆRHUSƐM a ɔserɛ ma hɛn,
Wɔka no ankonamyɛ na yaw ber mu;
O ndze a ofi tsetse, odzi ma hɛn
Frɛ hɛn dɛ yɛnye Nyame mbɔ mu bio.

MHB 240
2 . O awerɛkyekyesɛm a wɔka n' bɔkɔɔ,
Ber a wɔhyɛɛ afɔrbɔ huuhu n'ase,
Ɔwo a eyɛ ehumbɔbɔr, eda ho kyerɛ 
Bɔnfakyɛ a edze dom nyimpa mba

MHB 240
3 . Enyidado asɛm a edze hɛn bɛn sor,
Ber a akokodur na gyedzi apa hɛn n',
Akra a Christ sɔr ma hɔn no yɛ Christ Nedze,
Wobenya fakyɛ na dɛw wɔ No mu.

MHB 240
4 . O Odzimafo a etse ase daa daa,
Eserɛ ma akra ewufo eenya nkwa;
Ma yenhu hɛn bɔn a ohia bɔnfakyɛ,
Ma yenhu ɔdɔ a otum dze bɔn kyɛ.   Amen.

MHB 241
1 . O NYIMPA Ba, Gyefo katakyi brɛfo a 
Wo nkowaa nye asaase do ebirfo!
Yɛdze hɛn afɔrbɔ enyikan brɛ Wo,
Ɔwo a inyim hɛn yaw na hɛn dɛw nyina.

MHB 241
2 . Anan a ɔyɛ dzen na otum dzi dwuma,
Anofamfa krɔnkrɔn a ɔkaa nokwar n',
Enyi a ɔhwɛɛ nsukookoo n'ahoofɛw,
Akoma a odzii dɛw mbabun ahoɔdzen ho!

MHB 241
3 . Mbofra hɔn Dɔfo, Ɔwo a ikenyan mbofra,
Adasa nyina mu Akowaa na Ɔhen,
Ɔwo dɛw, enyindar, akomatɔmu Wura!
Yɛdze hɛn suro, dɛw na enyidar brɛ Wo.

MHB 241
4 . Nnyɛ hɛn asehwe na awerɛhow nko mu
Na yɛhwehwɛ W', Ɔwo Boafo, Nyɛnko,
Adzefo hɔn Hɔhoe, hɛn enyigye m' bɛn hɛn
Ehiafo Adamfo, bra hɛn dwumadzi m'.

MHB 242
1 . BRA, Jesus a yɛatweɔn Wo akyɛr,
Wɔwoo W' dɛ bɛgye W'nkorɔfo;
Yi hɛn fi hɛn suro na bɔn mu,
Ma yeenya ahomgye Wo mu.

MHB 242
2 . Israel 'hoɔdzen na awerɛkyekyer,
Wiadze nyina enyidar nye W';
Wiadze nyina ahwehwɛdze,
Akoma biara enyigye.

MHB 242
3 . Wɔwoo W' dɛ bɛgye Wo nkorɔfo,
Wɔwoo Wo abofra Ɔhen,
Wɔwoo W' ma eedzi hen hɛn mu daa,
Fa W'ahendzi n' bra sesei.

MHB 242
4 . Fa Wankasa Wo Sunsum no
Bedzi hen hɛn akoma m';
Dua Wo dzibew abɔso n' do ma
Hɛn do kɔ W'ahengua n' do.  Amen.

MHB 243
1 . KONYIMDZIFO n' dzi hen,
Wɔ ''nyimnyam ahoɔdzen m',
Odzi hen aman nyina do;
Ɔma wiadze enyigye,
Nyimpa mba,, hom nczi dɛw 
Jesus dɔ kɛse n' mu;
Hom mma hom akoma, na ndze do
Mma Nyia odzi hen wɔ sor n'.

MHB 243
2 . Yi N'ahentum ayɛw,
Hua ɔba a wɔakrɔn No n',
Owui, ɔtse ase, onnkowu bio,
Ɔtse N' Egya egua do;
Nyame m' hɛn Dzimafo,
Odzi hɛn asɛm ma hɛn,
Na ɔdze Ne mbeamudua n' konyimdzi
No tahye mbea nyina.

MHB 243
3 . Hom Sahen se, Hyɛ dzen!
Ɔno a onyim hom berɛ;
Hom bɛberɛ dze; hom mbu n'anhwer;
Medzi nyim ama hom,
Konyimdzi no nye yi!
Wɔhwɛ hɛn gyedzi enyim;
Jesus ewu ama me nye wo;
Gye dzi na dzi konyim.

MHB 244
1 . TSIR a wɔdze nsoɛ hyɛɛ n'ahenkyɛw n',
Wɔahyɛ n' enyimnyam kyɛw;
Ahenkyɛw na afei wɔdze
Ahyɛ konyimdzifo n'.

MHB 244
2 . Ɔsor dzibea a ɔkrɔn koraa
Yɛ Nedze, odzi wɔ N';
'Hemfo Hen, ewuranom Wura,
Ɔsor man mu kandzea.

MHB 244
3 . Ɔsor atsefo nyina dɛw,
Asaase mba nyin dɛw,
Hɔn a oyi No dɔ kyerɛ hɔn
Na ɔma wohu Ne dzin.

MHB 244
4 . Wɔdze mbeamudua nye n'enyiwu,
Nye n'adom nyina ama hɔn;
Hɔn dzin yɛ dzin a ɔwɔ hɔ daa,
Hɔn dɛw yɛ ɔsor dɛw.

MHB 244
5 . Wɔnye hɔn Wura hu amandze ha,
Wɔnye N' dzi hen wɔ sor,
Hɔn enyigye nyina nye dɛ
Wɔbɛtse No dɔ ase.

MHB 244
6 . Ne mbeamudua n' yɛ nkwa na ahoɔdzen,
Eso ɔyɛ wu na fɛr;
No nkorɔfo enyidar na ahonya,
Dza wɔdwen ho daa nyina.

MHB 245
1 . HUA Nyia Ewuradze asera n;
David ne Ba kɛse n'!
Hua N'! Ber a wɔahyɛ n' Hen mu, na
Ɔhyɛɛ ase dzii hen ha, 
Ɔbae bɛsɛɛ n-hyɛdo,
Bɛgyee adaduafo,
Ɔbae beyii bɔn fii hɔ,
Dze pɛrpɛr hyɛɛ anan m'.

MHB 245
2 . Ɔba ntsɛm dɛ ɔbɔboa
Hɔn a woruhu amandze;
Dɛ ɔbɔboa ehiafo,
Mberɛwyɛfo enya ahoɔdzen;
Hɔn apensi adan ndwom;
Hɔn sum adan ekan,
Hɔn a hɔn akra ruwu n,
Wɔsom bo wɔ N'enyim.

MHB 245
3 . Ɔbɛba dɛ mpetsema
Abɔfɔw asaase;
Ɔdɔ, dɛw enyidar, nhyiren
Bedzi N'awoe enyim;
'Somdwee bedzi N'enyim kan
Abɔ No dawur yie;
Na tsenenee bɛtsen dɛ nsu,
Fi bepɔw do esian.

MHB 245
4 . Ahemfo bɔhwe N'enyim,
Dze sika, nduhuam aba;
Aman nyina bɔtonton No,
Nkorɔfo beyi N'ayɛw;
Mpaabɔ a ɔmmbɔ adze da
Bɔfow edu N'enyim;
N'ahendzi bɛyɛ kɛse,
Ɔnnkɔbɔ adze da.

MHB 245
5 . Ɔdze N'ahengua besi 
N'atamfo nyina do;
Mfesantsen nyina ɔbɛyɛ
Onyimnyamfo, Siarfo,
Mbersatsen so runntum nnyi 
N'ahyɛmu mmfi hɔ da;
No dɔ dzin a ɔnnsesa da n'
Bɛtsena hɔ daapem.

MHB 246
1 . HOM ndzi dɛw, hɛn Wura yɛ Hen!
Nyimpa mba, hom nyi N' ayɛw,
Hom ntow ndwom wɔ konyimdzi m',
Jesus Messiah dzi Hen!

MHB 246
2 . Wɔdze tum nyina ama Jesus,
Hɛll, asaase na sor Wura,
Kotodwe biara bɔkotow N',
'Bɔnsam tse a, no ho wosow.

MHB 246
3 . Abɔfo nyina ka bɔ m';
Konyimdzi mu wɔyɛ kor,
Wɔtow Jesus N'ayɛyi,
Wɔtoa No konyimdzi n' do.

MHB 246
4 . Sɛ sum mba ma mbusu ba a,
Hɔn a wɔka hɛn ho sen hɔn;
Nyame ka hɛn ho, yennsuro,
Christ wɔ ha ntsi abɔn nsuro.

MHB 246
5 . Hwɛ! Gyedi gya no redzɛw
Wɔ bepɔw no do nyina,
Nyankopɔn bɛn hɛn sen hɛll,
Ɔdze ogya etwa hɛn ho.

MHB 246
6 . Agyenkwa Christ aba famu,
Ɔkyerɛ hɛn konyim ahenkyɛw n;
Ɔma hɛn egua wɔ sor,
Yɛyɛ N' dɔ m' konyimdzifo.

MHB 247
1 . Dzi dɛw, Nyame yɛ Hen! 
Kotow w' Ewuradze;
Ɔdasanyi, tow ndwom,
Na dzi dɛw daa nyina:

   Ma w' akoma nye wo ndze do; 
   Dzi dɛw, mese wo dɛ, Dzi dɛw.

MHB 247
2 . Agyenkwa Christ dzi hen, 
Nokwar nye dɔ dzi wɔ n';
Ɔhoor hɛn ho fi no,
Ɔgyee egua wɔ sor:

MHB 247
3 . N' ahendzi mmbɔ adze da, 
No tum wɔ sor na ase;
Wɔdze samandze;
Saafee ama Jesus:

MHB 247
4 . Ɔtse Nyame nyimfa 
Kɛpem dɛ N' atamfo
Bɔbɔ hɔn mu adze
Edzi N' ahyɛdze do:

MHB 247
5 . Obedzi nyim ewie, 
Oetu hɛn bɔn nyina,
Ma dasanyi biara
Eenya sor enyigye:

MHB 247
6 . Dzi dɛw enyidadom'; 
Hɛn Jesus bɛba bio
Abɛfa hɛn akɔ
Hɛn domankoma fie:

MHB 248
1 . JESUS, ka asɛm no,
Nokwar aba a onnwu n;
W'asɛmpa no bɛtserɛw kɛse
Wɔ hɛn asaase do nyina.

MHB 248
2 . Wiadze afanan nyina
Obedzi konyim yie,
Ɔbɛsɛɛ hɛn honam ndwuma,
Ɔawosow hɛll mbobow.

MHB 248
3 . Ma W'ahoɔdzen no nhɛn
'Kra gyedzinyi biara m';
Ma W'adom n; ngugu beebiara,
Na ɔntsew ne nyina ho.

MHB 248
4 . Ma Wo su pa nda edzi
Wɔ ɔdɔ krɔnkrɔn mu;
Fa Wo nkwa n' hyɛ hɛn ma wɔ ha,
Ma hɛn ahengua wɔ sor.  Amen.

MHB 249
1 . JESUS Ne dzin no mu
'Biara bobu ntwɛr,
Obiara bɛka dɛ
Ɔyɛ Enyimnyam Hen,
Ɔyɛ Egya Ne pɛ
Dɛ yɛfrɛ N' Owura,
Nyia ahyɛse n' ɔyɛ
Tum Asɛm pa no.

MHB 249
2 . Wɔbrɛɛ N' ase kakra
Ma oeenya abɔdzin
Efi abɔnfo ano,
Hɔn ntsi na ɔbae;
Ɔfaa mu nokwar mu
Dze kodur ewiei,
Na oduaa owu mu
Puee konyimdzi mu.

MHB 249
3 . Enuaam, ɔdɔ dzen mu,
Hom mma N' dzin kɛse,
Hom mfa suro na ahobow
Na ahopopo;
Ɔyɛ Nyame Agyenkwa,
Ɔyɛ Christ Owura;
Ɔsɛ dɛ yɛsɔr No,
Twer No daa nyina.

MHB 249
4 . Si No hen W'akoma m',
Ma ondzi dza ho
Nntsew na ɔnnyɛ nokwar,
No so nyina do;
Ma ɔnyɛ wo Sahen,
Wo nsɔhwɛ ber mu;
Ma Ne pɛ nka wo mfua,
Wɔ kan na tum mu.

MHB 249
5 . Enuanom Jesus yi
Ɔbɛsan aba;
Ɔdze N'Egya enyimnyam
Na N'abɔfo dɔm;
Wɔdze aman abɔtsir nyina
Bɛhyɛ N' ahenkyɛw;
Hɛn akoma gye No to m'
Dɛ ''Nyimnyam Hen ndɛ.

MHB 25
1 . CHERUBIM na seraphim nyina,
Etwa ehyia Ewuradze ho,
Wɔahyɛ N'asɔrdan no mu ma
Oyi ka a na oyi agye do:

MHB 25
2 . W'enyimnyam ahyɛ ɔsor ma
Wiadze esi ne sibea:
Ɔwo na yɛdze enyimnyam ma W',
Kronkron, kronkron, Ewuradze!

MHB 25
3 . Enyimnyam regyegye wɔ sor, 
Asaase gye ndwom no do,
Wɔtow no dɛ, krɔnkrɔn, 
krɔnkrɔn Dɔm Ewuradze a ewɔ sor:

MHB 25
4 . Seraph etwa ehyia N'enyim,
N'asɔr krɔnkrɔn no wɔ ase,
Ɔka hɛn bɔ m' ma yɛtonton N',
'Yi gya hɛn ma yɛtow ndwom:   Amen.

MHB 250
1 . N-KWAGYE ! O enyigye ndze!
Hɛn asomu ndwom dɛɛdɛw!
Seradze a wɔdze yɛ epirakur do 
Dza ɔdwedwe hɛn suro.

MHB 250
2 . Enyimnyam, ayɛyi nye tum
Ɔnka Eguambaa n' afebɔɔ!
Jesus Christ nye hɛn Pomfo no, 
Alleluia ! Yi N' ayɛw.

MHB 250
3 . N-kwagye ! O Eguambaa pa!
Ayɛyi yɛ Wodze;
Nkwagye bekenyan hɛn akoma,
Na atsena hɛn gyirama do.

MHB 250
4 . N-kwagye ! Hom mma ɔngyegye
Wiadze afanan nyina;
Sor abɔfo nyina nyɛ kor,
Na wɔmma ndwom no do.

MHB 251
1 . OTUMFO Kɛse, Pomfo,
Hɛn akra a apon hɔn tonton Wo;
W'edwuma a ayɛ
Yɛgye to mu,
Yɛdze enyimnyam nyina ma W';
Yɛdze n-daase gye hɛn
Nserahwɛ ber no to mu
Yɛgye W' nsaano 
Edwuma to m',
Hyira hɛn, nkwagye Nyame.

MHB 251
2 . Edze ndwuma ahyɛ Wo nkowaa nsa,
Ehyira hɔn mbɔdzen do;
Na hwɛ, Wo mu
Yehu dɔm pii,
Agyedzifo a atsew hɔn ho;
Ndzebɔnyɛfo a 'dze akyɛ hɔn
Yi hɔn Gyefo no ayɛw;
Wɔtow ndwom daa,
Asɛmpa ndwom n',
Dzi nyim wɔ W'ayamuyie mu.

MHB 251
3 . W'anwanwadze a ayɛ ewie
Fata hɛn daa daa ayɛyi ;
Na kyerɛ Wo tum,
Fa sor adom
Hyɛ nyimpa dɔm ma mbordo;
Fa nyam hyɛ hɛn asaase ma,
Na ɔman biara nyim Wo yi,
Adom Nyame,
Gye ayɛyi a
W'abɔdze fofor dze ma W'.  Amen.

MHB 252
1 . NYAME ka hɛn ho daa nyina,
Ndwom a hɛn egyanom towee nye n',
Ber a wɔwɔ akono ekyirekyir;
Hɔn ko ndwom krɔnkrɔn n' gyegyee;
Woennsuro na wɔanntɔ dɔnsuar,
Woenngyaa dɛ wɔtow ndwom dɛ.
    Nyame ka hɛn ho daa nyina,
   Christ hɛn Wura bedzi Hen!

MHB 252
2 . Wogyaa hɛn egyapadze kɛse,
Ɔwɔ dɛ yedzi konyim,
Dɔm a ɔwɔ dɛ yɛbɔ petse,
Dwuma kɛse a ɔwɔ dɛ yedzi;
Yɛntow ndwom a wɔkyerɛɛ hɛn no
Mfa ntwa wiadze nyina ho.

MHB 252
3 . Hom mfa mbeamudua n' nkyin mbea nyina,
Hom mma ɔdɔ ndzi konyim,
Hom nka ɔgye ho asɛmpa n'
Beebiara a nyimpa bɔkɔ;
Hom ntwe ɔkyena mbra enyim,
Hom mmia hom enyi ntow ndwom:

MHB 252
4 . Ɔnnkɛkyɛr ɔkɔ no botwa,
Yebenyam aperdzi frankaa n,;
Atamfo a yeedzi hɔn do n'
Boguan efi akono;
Hom nkɔ kan, hom nntsetsew hom mu,
Hom ntsea m' ntow konyimdzi ndwom.

MHB 253
1 . NYAME adzekyee, bra!
Ɔsor kan fɛɛfɛw pa,
Migyaa ne nyina mu ma W',
Mosoɛr fi mo mu pirim;
Nyame Eguambaa a Wo dɔ yɛ kan,
Hyerɛn me kra do na ɔnyɛ kann.

MHB 253
2 . Nyame adzekyee, bra!
Adze asa akyɛr;
Yesi nkrum wɔ hɛn mu,
Yesu wɔ hɛn bɔn ho;
O Anapa Woraba, twe bɛn;
O Tsenenee Ewia, pue na hyerɛn.

MHB 253
3 . Nyame adzekyee, bra!
Wiadze aberɛ aperdzi;
Aprandaa him akoko,
Nyimpa akoma werɛ how;
Nyame adzekyee, asomdwee da, bra,
Na ma akofo dede no ngyaa!

MHB 253
4 . Nyame adzekyee, bra
Dɛ sor adzekyee no!
Ma krɔnkrɔn no mbra,
Gyedzi, enyidar na ɔdɔ;
O hwɛ, yehu dɛ wimu rehyerɛn!
Ampa fɛɛfɛw no rebɛn.

MHB 254
1 . TSIE, ndze bi nye yi, ɔyɛ krɔnkrɔn dodow,
Ɔwosow asaase na mframa mu!
Ewuradze aprandaa na orupue yi?
No nkorɔfo mpaabɔ ndwom nye yi anaa?

MHB 254
2 . Ampa, ɔreba na ndze mpempem tseatsea m'
Kyerɛ ahotsewfo ma mmum mpo tse;
Ampa, ɔreba na asaase dzi dɛw,
Hɔn enyigye wɔ ne mbae m' : Mereba.

MHB 254
3 . Iyi na ɔayɛ, na yɛnnkɔtonton No?
Ɔbɛyɛ yi, ana yɛbɛpa abaw?
Bra ma yɛnyɛ ntsɛntsɛm yentwa nhwe N'enyim,
Yɛmfa hɛn dadwen nto N'anan adze.

MHB 254
4 . N-kwa, owu, awerɛhow na bɔn mu no,
Ɔbɔdɔɔ me so 'siandɛ ɔdɔɔ so;
Christ nye ewiei osiandɛ nna ɔyɛ ahyɛse,
Christ nye ahyɛse, na ewiei nye Christ.

MHB 255
1 . NYAN, nyan, na anafua repa!
Aban do aweɔmfo no retsea m';
Jerusalem, afei dze nyan!
Esuom tse akɔaba ndze no,
Na ɔma hɔn enyi gye mbordo;
Mbaabun, hom mbra na adze akye!
Ayeforkun n' aba,
Hom mfa hom nkandzea no;
Halleluya!
Hom nyɛ krado mma Ayeforhyia n',
Na ɔwɔ dɛ hom kɔ hɔ kekyia N'.

MHB 255
2 . Zion tse aweɔmfo ndwom no
Na n'akoma dzi dɛw papaapa;
Onyan, ɔsoɛr fi no sum mu;
Na no Wura sian ba enyimnyam mu,
N'adom nye No nokwardzi dzi mu;
No Woraba epue, ne Kan aba!
Bra, Ɔwo a woehyira Wo,
Nyame No dɔ Ba no;
Halleluya!
Yedzi W'ekyir kohu dan a 
Enye hɛn bedzidzi mu no.

MHB 255
3 . Afei ma ɔsor nyina ntonton Wo,
Nyimpa nye abɔfo ntow Wo ndwom;
Hom mfa sanku a ɔyɛ dɛw;
Hom mfa bobaa hyɛnhyɛnn nkɔ hɔ,
Beebi a yenye adwontofo a wonnwu,
Abɔfo a woetwa ahengua n' ho;
Enyi nnhunii, aso
So mpo nnyaa nntsee nn-siei,
Dza ɔyɛ hɛndze;
Naaso yedzi dɛw na yɛtow
Wo hɛn dɛw ho ndwom daa nyina.

MHB 256
1 . EKAN bi wɔ koko no do na da no yɛ adzekyee,
Ber a hɛn enyi bohu ahoɔfɛw Hen no N'enyimnyam;
Yɛberɛe wɔ hɛn atweɔnee m', yɛweɔnee kɔr ekyir dodow,
Naaso No konyim da no reba na yɛdze ndwom behyia N'.

MHB 256
2 . Woraba kan a ɔrepa no mu yehu dɛ adze rekye;
Nyimpa hɔn kandzea ayɛ kusuww wɔ adzekyee hyɛnhyɛn n' mu;
Na boka wimu regyegye ber a nsumaa mu gya rehyerɛn n'
Ma nyimpa akoma dze ɔpɛ kɛse rowosow yi.

MHB 256
3 . Enyisun kommyɛ bi ɔnye dzinnyɛ bi so wɔ wimu
Na Nyankopɔn ahom bi keka no ho wɔ ndam mpaabɔ m',
'Siandɛ Jesus a oruwu n' nye Christ a ɔtse egua n' do
Na hɛn sunsum n'amandzehu yɛ No so N'amandzehu.

MHB 256
4 . Orububu mpampi nyina egu, orubue kwan no mu;
Ɔrefrɛ N'abɔfoe no dɛ wombuebue adzekyee mbobow n';
Mbom ha abɔfo no yɛ nyimpa, nnyɛ ɔsor dze a 
wɔhyerɛn no a,
Na No nsordaafo akyen ndze nyɛ dɛ dza hɛn akoma bɔtow.

MHB 256
5 . Tsie! Yɛtse ndwom fi ekyirkyir, n'ano dzen ara na ɔyɛ,
Ɔyɛ Jesus hɛn Hen Immanuel no konyimdzi ho ndwom;
Zion, soɛr na kehyia No; na me kra, wo so yɛ ntsɛm fa w'
Ndwom a ɔyɛ dɛw mapa, na ɔsom wo bo, brɛ hɛn Hen!

MHB 257
1 . O bra, O bra Immanuel, 
Na bɔpɔn ndɔmmum Israel,
Ɔka mmɔn ananabea ha
Kodu dɛ Nyame Ba bɛba.
 
Dzi dɛw! Dzi dɛw! Immanuel 
Bɛba wo nkyɛn, O Israel.

MHB 257
2 . O bra, O bra, Wura Tumfo, 
Ɔwo a tsetse n' edze mbra
Maa mbusuakuw wɔ Sinai do
Wɔ fua, hu, nye ahentum mu.

MHB 257
3 . O bra jesse Poma, bɛgye 
Wo man fi Satan tum ase;
Gye Wo nkorɔfo fi hɛll bun mu,
Ma hɔn konyimdzi wɔ wu do.

MHB 257
4 . O bra, Adzekyee Woraba
Ma wo mbae nkyenyan hɛn sunsum;
Bɔbɔ anago sum hwetse,
Bɔ owu sunsuma petse.

MHB 257
5 . O bra, David Saafee, O bra, 
Bue hɛn sor fie pataa ma hɛn,
Yɛ kwan a wɔdze kɔ sor n' sɔnn,
Na siw dza ɔdze mbusu ba n'.

MHB 258
1 . Ɔwo reba, reba ampa;
Yebehyia Wo wɔ kwan do,
Yebohu Wo, yebohu W' yie,
Yebehyira W', yɛbɛma eehu,
Hɛn akoma nnkotum aka;
Ndwom dɛɛdɛw na yɛbɔtow,
Yɛdze hɛn dɔ bɛma Wo,
Yɛbɔtow ayɛyi ndwom
Wɔ Woara W'ananadze hɔ.

MHB 258
2 . O hɛn Wura dɔfo, hɛn dɛw nye
Yehu W' dɛ eyɛ ɔhen!
Tɛkyerɛma nyina tonton Wo dzin,
Yɛbɔ anosɛɛ dze ɔsom,
Enyidzi, nyam na nhyira brɛ W';
Hɛn Ewuradze na Nyɛnko,
Ɔhen a wɔasam mu eyi,
Wiadze ekyirkyir nyina,
Wɔhyɛ W' enyimnyam, sɔr Wo!

MHB 259
1 . ANA aba rebɛnye hɛn atsena,
Hɛn Hen, hɛn Gyafo, hɛn Ewuradze?
Ana Wo dzin dze Emmanuel,
Nyame nye Ne wiadze abɔ m'?

MHB 259
2 . Wiadze enya Wo ho enyigye!
Hamu na kurow minstsiminti;
Amamio do na mbrɛ hɔ yɛ 
Kɔnn bɛyɛ tsenabea ama nyimpa.

MHB 259
3 . Edze hɔn nyina aba bio;
Wo mu wɔ kan, bea na ahom
Ma dza oye, yɛ dɔ, dzi n' ho do,
Ma wɔdze eenya nkwa prɔmprɔmyɛ.

MHB 259
4 . Akoma biara n'esumasɛm;
Apɛdze na etumayɛdze;
Dza ɔbra mmpotsi ho nkyerɛ nyina
Da edzi dɛ onnsuro afɔbu.

MHB 259
5 . Wo daa ahendzi nnkɔbɔ adze;
Wo mfesi pi, yɛ dɛw, na nyaa;
W'asomdwee wiadze kɛse 'i mu
Nyiren kumaa biara hyerɛn.

MHB 259
6 . Afei beyi Wo nkorɔfo yaw,
Na fa Wo ndɔmmum ka Wo ho;
Wiadze na akoma Agyenkwa,
Bra, yaw do konyimdzifo, bra.   Amen.

MHB 26
1 . ABƆFO a hom hyerɛn a
Hom gyina Nayme nyimfa,
Na sɛ hom Wura hyɛ hom a,
Hom tu fa kan mu no,
Hom ennsuo mu a,
Yerunntum nntow
Ɔsor ndwom a 
Ɔyɛ dzen no.

MHB 26
2 . Hom akra a hom rohom,
Hom hu hom Agyenkwa enyim,
N'enyimnyam m' dza osuar mpo
Bor hɛn adom do koraa.
Hom ntow ayɛyi
Ndwom mma Nyame,
Dɛ mbrɛ hom yɛ
Wɔ N'enyim no.

MHB 26
3 . Hom ahotsewfo pa a 
 Hom berɛ wɔ asaase do,
Hom ntonton hom sor Hen,
Ber a hom kɔ kan no;
Hom ntow dɛw ndwom,
Hom ngye dza ɔma.
Yie muo, bɔn mu o,
Hom nyi N'ayɛw.

MHB 26
4 . Me kra yɛ w'afamudze,
Dzi konyim Nyame mu,
Na siesie w'akoma.
Wo nkwa nda nyina
Kesi ewiei,
Dza ɔma biara.
Yi No ayɛw.	Amen.

MHB 260
1 . M'ENYI ehu Ewuradze Ne mbae no ho enyimnyam;
Orikyi nsa beebi a wɔdze ebufuw wenyin gu n o;
Oesian Ne nkrantsee hoɔharfo huuhu no n'enyinam no
No nokwar no ritsim.

MHB 260
2 . Oenya obɔ totorbɛnto a ɔnnkɛsam akofo ekyir da,
Ɔresa nyimpa akoma mu wɔ 
N'atsembugua no enyim;
O me kra, yɛ ntsɛm kɛma no mbuae;
M'anan, huruhuruw!
Hɛn Nyame rutu ntsen.

MHB 260
3 . Wɔwoo Christ sukooko fɛɛfɛw no mu wɔ po ekyir hɔ,
Ɔwɔ 'nyam wɔ No bo mu a ɔbɛsesa emi nye ɔwo;
Owui tseew nyimpa ho ntsi ma
yɛntsena ase mma hɔn ahotɔ,
Ber a Nyame rutu ntsen.

MHB 261
1 . HƆN a wɔda wuso Kandzea,
Bra na fa Wo dɔ n' dɛpam
Owu nye no sum kebii no,
Ma mununkum no nhwetse;
Sor na asaase fofor Bɔfo,
Soɛr wɔ hɛn sum kebii mu,
Na hwetse abɔdze sum nyina,
Na ma hɛn enyi nhu adze.

MHB 261
2 . Yɛrotweɔn Wo mbae no ara;
Wo kan mbrɛ hɛn nkwa na dɛw,
Ɔmpam nhɛn suro nyinara,
Ɔmfa dɛw nhɛn hɛn akoma m'
Bra na bɛda enyimpa no a
Nyame dze ma adasa edzi;
Bra, wiadze nyina Agyenkwa,
Fa asɛmpa adom no bra.

MHB 261
3 . Fa W'ehumbɔbɔr no gye hɛn,
Ɔhen a edwe koraa;
Ma hɛn n-kwagye ho nyimdzee
Fa hɛn bɔn nyina kyɛ hɛn,
Na W'amayɛ adom no ntsi
Soɛ akra a wɔaberɛ nyina;
Sunsum a wɔnenam nyina
Gye hɔn kɔ W'asomdwee mu.  Amen.

MHB 262
1 . NDAASE nka Nyame,
Ɔno na ɔpetse
N'adom beberee no
Gu No nkowaa a wɔwɔ wiadze nyinara do 
Nyia ɔma konyim n',
Hom nyi No ayɛw,
Oewie dwuma n' dzi;
Enyidzi nye enyimnyam nka Jesus nko!

MHB 262
2 . Hɛn konyim Wura
N'asɛm edzi mu,
Ɔnoara edzi nyim
Na ɔawosow hɛll ahenman no dzendzen,
Oeyi N'abasa,
Oesiesie No dɔm;
Ɔakyerɛ N'enyimnyam
Dze edzi N'amandzehu tum ho dase.

MHB 262
3 . Oebue abobow n'
Ama ehiafo,
Ɔagye hɔn wɔ bɔn m',
Ɔama ndwaman na atowgyefo aba m';
Wɔastse enyigye ndze,
Woenya fahodzi,
Eguambaa n' bɔgyaa m';
Woenya fakyɛ pii wɔ Jesus Ne dzin mu.

MHB 262
4 . Ana yɛnnkɔtow
Hɛn Agyenkwa Hen ndwom?
Yedzi Wo dase,
Yɛdze enyigye dze hɛn nkwage to Wo do,
'Wo Jesus, ehyira,
Agyedzifo adɔr,
Na yɛdze ndaase
Ka dɛ mbɔbɔrhu m' nko na wɔdze akyɛ hɛn.

MHB 262
5 . No Sunsum kenyan
No ndwuma wɔ hɛn mu;
N'adom anwanwadze n',
Ɔyɛɛ no tsetseber mu ma ɔboor do,
Nkyɛ nyimpa eehu
Ne nsɛnkyerɛdze no,
Wɔaagye hɛn Agyenkwa n',
Na woeefua fakyɛ na asomdwee nsɛmpa n' mu.

MHB 262
6 . Hɛn nyina Agyenkwa,
Erefrɛ abɔn a
Wɔafom ɔkwan no;
O ma wontum nnya ɔman kor wɔ da kor!
Na afei ma Wo
Ho nyimdzee ntserɛw
Wiadze mbea nyina,
Na Nyame enyimnyam nhyɛ wiadze nyina ma.   Amen.

MHB 263
1 . MBRƐ ogya kɛse n' si dzɛw a!
Adom nserama na ɔsɔe,
Jesus dɔ tɔ aman mu,
Ma ne nyina dzɛw framfram,
Ɔdze ogya baa wiadze;
Wɔsɔɔ no wɔ akoma m',
O nkyɛ nyimpa nyina eenya gya n'\n
Na woeenya enyimnyam dɛw n' bi.

MHB 263
2 . Ɔhyɛɛ edwuma no ase n',
Nna wonnyaa nntsee Ne nka;
Sesei asɛm no etu ntsen
Na ɔretserɛw kɔ mbea pii;
Ogu do petse na onyin
Kɔ ahoɔdzen konyimdzi mu;
Obubu bɔn akoban,
Wosow hɛll aponkɛse n'.

MHB 263
3 . Nyame mba, hom nyi Agyenkwa ayɛw;
Oebue abow no petee,
Ɔaka adom asɛm no,
Wɔahyɛ asɛm n'enyimnyam
Jesus wɔ tum dɛ ɔgye hɛn,
Ɔno nko dzii dwuma no;
Nyia N'asɛm bɔɔ wiadze no,
N'edwuma nyina dzi mu.

MHB 263
4 . Ennhu mununkum kumaa
Dɛ nsakum a ɔwɔ wimu no?
Sesei ɔatserɛw wɔ wimu,
Kata asaase nyina do
Hwɛ! Anohoba mpetsema
Fi sor rososɔ dada;
Ɔnnkɛkyɛr na Ewuradze ehue
No dɔ Sunsum no nyina!

MHB 264
1 . Hwɛ! Ɔdze mununkum risian, 
Nyia da bi ɔtɔɔr hɛn ntsi n';
Ahotsewfo mpempem ka ho,
Dzi N' ekyir kumbɔɔ reba:
Alleluia!
Nyame reba ebedzi hen.

MHB 264
2 . Enyienyi nyina bohu No 
Dɛ oewuna ahentar wusuww;
Hɔn a woemmbu N' bi, wɔtɔɔn No n',
Wopirapiraa N', bɔɔ N' mbeamudua mu n'
Wobotwa ewuo,
Da a wobohu Messiah n'.

MHB 264
3 . N' amandzehu ho nsɛnkyerɛdze 
Da ho ara wowɔ No ho;
Dza N' asomfo a wɔapon hɔn no
Dzi ho ehurusi daa n';
Yɛdze dɛw bɛn
Bɔhwɛ enyimnyam etua n'.

MHB 264
4 . Ɔnyɛ hɔ! nkorɔfo nyina mbu W' ntwɛr 
Wo domankoma ahengua n' enyim;
Gyefo, gye tum na enyimnyam no,
Gye ahendzi n' yɛ Wodze;
Alleluia!
Onnyiewiei Nyankopɔn, sian!

MHB 265
1 . MBOBOW pa, hom mma hom tsir do,
Ndadzeban, hom mbuebue,
Mom mma Enyimnyan Hen no mbɛsen;
Mbeamudua n' wɔ akono.

MHB 265
2 . Tseasefo Nyame N'akofo,
No nsordaafo krɔnkrɔn,
Hom ngyinangyina hom gyinabea,
Mbrɛ anan nntsiaa hɔ da.

MHB 265
3 . Hom suar na hom ahoɔdzen suar dze,
Hom Sahen N'ahoɔdzen m',
Hom nkedzi nyim nsaase nyina do;
Ne nyina bɛyɛ Nedze.

MHB 265
4 . Mma hom nnsuro, hom nntɔ bahaw;
Hom nko dɛ mbarimba;
Aman nyina bɔkotow Christ,
Nye hom atow ndwom yi.

MHB 265
5 . Ayewa mbobow n' ebuebue;
Ndadzeban n' ebuebue;
Hwɛ, Enyimnyam Hen no resen!
Mbeamudua n' edzi nyim.

MHB 266
1 . FI kwaam' 'naafo, boka, na anee,
Dabɛn na hͻn a wͻahwer nhyira
Hͻn nyina benya daa ahomgye
Wͻ Christ Wo mu?

MHB 266
2 . Dabɛn na 'sukwankyɛba man
Dze Asɛmpa kandzea bɛdzɛw
Na nyimpa eh nyina hͻn Pomfo
Wͻ Christ, Wo mu?

MHB 266
3 . Dabɛn na anaafo mpoano nyina
Mu dͻm a wͻapon hͻn nyinara
Bͻsoɛr na wͻahoahoa hͻnho
Wͻ Christ Wo mu?

MHB 266
4 . Dabɛn na boka nsaase n' do
Anhweahyew nkurow mu nyimpa
Bɛna hͻn nsa do wͻ som mu.
Ama Wo, Christ?

MHB 266
5 . Dabɛn na wiadzefo befi
Sum no mu aba kan no mu,
Na ͻkra biara benya daa
Kan wͻ Wo mu?

MHB 266
6 . Ewuradze, ma nkͻnhyɛ ber n’ mbra;
Tsetse ahenkyɛw na nhyiren n’.
Obiara benya guandͻbea.
Fie wͻ Wo mu.

MHB 267
1 . EWURADZE, W'asɔr no roweɔn;
Dabɛn na wiadze betsie W'?
Dabɛn na anafua su botwa?
Bɔhyɛ da n' bɛba dabɛn?
Hwɛ dɛ ndɔbaa ber enya edu
Rotweɔn apaafo n' ara!
Wo Ba N'ahoguan no yɛɛ kwa?
Hoɔdzenfo mfa asadze.

MHB 267
2 . Wɔdze nsɛmpa n' ama obiara,
Naaso mpempem nnyaa nntsee koraa;
Obi annka a, aso wɔbɛtse?
Owura Tumfo, ka asɛm no;
Ka asɛm no; aman nyina mu,
Ma asɛmpa abɛn nhɛn;
Ngye wiadze nyina nkwagye
Dase nkesi wiadze ano.

MHB 267
3 . Ewiei no, W'asɔr dzi mu a,
Hɔn a eyi hɔn nyina bɛba m'
Nye hɔn Hen n' atsena 'nyimnyam mu,
Wɔakyekyer abɔnsam na bɔn;
Osu, ɔkɔm awerɛhow,
Owu na yaw nnyi hɔ bio;
Hwɛ! W'asɔr so roweɔn ara;
Owur Jesus, bedzi hen!

MHB 268
1 . Kwantunyi ankonam ne kan, 
Adzekyee Woraba,
Pue, na tow W' anapa nserɛmɛn n'
Fa pam hɛn yaw nyina.

MHB 268
2 . Ewuradze siarfo, ma mbeambea 
Na nsupruw nyina ntow
Ndwom nyi W' adehye Dzin ayɛw,
Wɔmfa Wo nyɛ hɔn Hen.

MHB 268
3 . Ma wiadze nyinara a afei 
Wɔasɛ sor man hyɛnhyɛnn n',
Wɔmma ehurusi ndwom do
Wɔmfa nkaa Wo dɔ no.

MHB 268
4 . Jesus, W' abɔdze risi nkrum- 
Asaase, Po, nye wim'-
Wɔnye hɛn akoma yɛ kor
Kekam' dzendzen frɛ Wo.

MHB 268
5 . Mbeamudua n' n' adom, n' asomdwee 
Ne nyinara Wodze a,
Afei enyimnyam ahenkyɛw n'
Na konyim n' nyɛ Wodze.    Amen.

MHB 269
1 . AGYENKWA, yenyim dɛ 
Ennsesa ara da;
Afei fa Wo dzin no
Mu ndzepa hyɛ hɛn mu,
Na dabiara dua W'asɛm do
Ma Wo bɔgyaa adasefo ndɔr.

MHB 269
2 . Wo nkorɔfo a agye hɔn
Efi bɔn nkekaa mu n',
Sɛ ehyɛ dɛ ɔmbra mu a,
Wɔbɔdɔr na woenyin,
Na ankor bɛyɛ apem asoɛr
Eyi W' ayɛw wɔ ase nye wimu.

MHB 269
3 . Ada Wo tum edzi
Wɔ emi na akra pii mu;
Na nyimpa mpemmpem so
Abɛka Wo nkorɔfo a
Agye hɔn bɔn afɔdzi mu n' ho,
Wɔ nkwa na akomamutsewee mu. Amen.

MHB 27
1 . ABƆFO krɔnn,
'Kɛse, nkumaa,
Hom ntow Ewuradze ayɛyi!
Sor na ase, na abodze nyina.
Nyimpa, abɔdze mu dansewa,
Hom ni Ewuradze Nyame ayɛw!

MHB 27
2 . Wi, bosom hyɛnn,
Sum, ewiaber,
Wimu a nworaba ayɛ ma;
Mununkum, n-su na ehum,
Nyame mba a wɔtsea m' enyigye 'm,
Hom nyi Ewuradze Nyame ayɛw.

MHB 27
3 . Po do fitaa,
Ka N'enyimnyam;
Abo a epo afa do,
N-su a ɔkɔ sor ba famu bio,
Asorɛkye ba enyim san ekyir,
Hom nyi Ewuradze Nyame ayɛw.

MHB 27
4 . Botan, kokwaa,
Kwaa na supruw,
Ɔkɔr n' srɔnsrɔmbea a ɔpɛ;
Mbepɔw atsentsen a wɔyɛ kumbɔɔ,
Mbepɔw a etsifi sukwankyɛ
Hom nyi Ewuradze Nyame ayɛw.

MHB 27
5 . Nyew, esutsen,
Yi N'ayɛw daa,
Ifi bepɔw tsirm' sianee;
Nsunyiwa hyɛnhyɛnn a rowora,
Ehum dzendzen a rutu huu huu,
Yi Ewuradze Nyame ayɛw.

MHB 27
6 . Yi N'ayɛw daa,
Odomfo pa a;
Yi Egya, Domfo Ewurade ayɛw!
Ɔkra biara a rofow kɔ sor,
Menba a dze dɛw tow ndwom biara,
Yi Ewuradze tumfo ayɛw.  Amen.

MHB 270
1 . CHRIST wɔ m'akoma mu pɛ dɛ 
Ɔka N'enyimnyamsɛm no kyerɛ!
Motow No ho ayɛyi ndwom,
Munntum dɛ migya N'ayɛyi,
Me gyirama yɛ ntsɛm na ɔtow
Mo sor Hen N'enyimnyam ho ndwom.

MHB 270
2 . Wo ho yɛ fɛw kyɛn adasa nyina,
Idzi mu wɔ frɔdɔɔ mu so;
W'anomu nsɛm yɛ adom ara nko,
Na ɔdɔ ahyɛ W'akoma m' ma;
Nyame Siarfo! Yɛkotow Wo,
Na yɛka dɛ amayɛ dzi wɔ W'.

MHB 270
3 . Fa sunsum afowa bɔ W' ntoa
Na fa Wo tum krɔnkrɔn n' kitsa;
Nu W'ahoɔdzen m', Owura Tumfo,
Gye som na abɔdzin no, Wodze a,
Da Wo som na Wo dzin edzi,
Dodow Pomfo Nyame, sian famu!

MHB 270
4 . Bra na bɛyɛ Wo tsenenee ndwuma,
Na mma Wo berɛ no nnyɛ gyan;
Ma Wo mbeamudua no konyimdzi n'
Ntserɛw wɔ wiadze mbea nyina;
Kɔ kan konyimdzi m' wɔ wiadze
Na dzi hen akoma nyina mu.  Amen.

MHB 271
1 . HOM nhyɛ Eguambaa N' 'henkyɛw 
Wɔ N'ahengua no do;
Tsie! Sor ndwom n'ahyɛ ndwom nyina do,
No ndwom n' nko na wɔtse,
Me kra, nyan na tow ndwom
Ma Nyia owui maa wo n',
Na hua N' dɛ ɔyɛ wo Hen tsitsir
Wɔ mbersantsen nyina mu.

MHB 271
2 . Hom nhyɛ nkwa Wura 'henkyɛw, 
Nyia odzii owu do nyim,
Na odzii konyim wɔ aperdzi mu,
Maa hɔn a ɔbɛgyee hɔn n',
N'enyimnyam na yɛtow;
Owui na ɔfoow sor,
Ɔdze onnyiewiei nkwa brɛ hɛn;
Oedzi owu do, tse ase.

MHB 271
3 . Hom nhyɛ asomdwee Hen;
Ɔatserɛw N'ahendzi mu,
Wɔ mbea nyina ma ko abɔ adze;
Na asɔr na ayɛyi etsim,
N'ahendzi nnkɔbɔ adze,
Na N'epiranan no ho n',
Paradise nhyiren fɛɛfɛw gugu,
Na oyi hua daa nyina.

MHB 271
4 . Hom nhyɛ No ɔdɔ Hen;
Hom nhwɛ N' nsa nye Ne mfemu
N'ekur a wɔda ho hu n' sor no,
Wɔahyɛ no enyinmyam,
Hom nyina nhua Pomfo n'!
Ɔwo iwui maa me;
W'ayɛyi na Wo ''nyam nnkɛpa
Wɔ mbersantsen nyina mu.   Amen.

MHB 272
1 . BEEBIARA mbrɛ ewia ɔhyerɛn, 
Jesus twa dɛ obedzi hen;
N' ahendzi tsen fi pomu' du pomu',
Gyedɛ ewia fir dɛ ɔnntɔ bio.

MHB 272
2 . Asɔr nyina wɔbɛyɛ ama N', 
Na wɔdze ayɛyi ebu N' kyɛw;
Ne dzin, tse dɛ eduhuam a,
Nye afɔr nyina botu akɔ sor.

MHB 272
3 . Nkorɔfo na ngyirama mpem nyina 
Dze No dɔ ho ndwom dɛɛdɛw mu;
Na mbofra so ma hɔn ndze do,
Wɔtow Hosanna ma Ne dzin.

MHB 272
4 . Mbrɛ odzi hen n', nhyira ahyɛ ma, 
Wotu adaduafo apo;
Afonafo nya daa ahomka;
Na ehiafo so, wohyira hɔn.

MHB 272
5 . Beebiara mbrɛ ɔkyerɛ No tum, 
Wu na mbusu fi hɔ koraa:
No mu na nhyira a Adam yeew no n',
Ne mbanana nya ma ɔbor do.

MHB 272
6 . Wɔmma abɔdze nyina nsoɛr 
M-fa ayɛyɛdze mbrɛ hɔn Hen;
Sor abɔfo mfa ndwom nsian bio,
Na asaasemba so nsuo mu ntow.    Amen.

MHB 273
1 . O Nyame Dɔ, sian famu, 
Bra bɔhwehwɛ me kra,
Fa Woara Wo hyew dzendzen bi n' bɔsoɛ mu;
Kyigyinafo e, twe bɛn!
Bopue m' akoma mu,
Na ma Wo gya krɔnkrɔn no mbɛfram me kra.

MHB 273
2 . Ma ɔndzɛw ara yie, 
Nkodu dɛ ɔbɛhyew
Wiadze akɔndɔ nyina ma ɔaatɔ nso;
Na ma W' enyimnyam kan n'
Ɔnhyerɛn m' enyim daa,
Ɔnhyerɛn mo ho nye mo kwan mu nyina.

MHB 273
3 . Na ma ɔdɔ krɔnkrɔn 
Ɔnyɛ m' egudo atar,
Na ma menhyɛ ahobrɛadze wɔ ase;
Ahobrɛadze 'koma a,
Ɔdze noho to famu,
Na ɔdze nyinsuwa kyir noara n' esintɔ.

MHB 273
4 . Dɛm yi na ɔbɛma 
Akɔndɔ dzendzen a
Me kra benya no nnkenya kabea mpo;
Mbrɛ n' ahoɔfɛw bɛyɛ n'
Obi runntum nnkyerɛ
Gyedɛ Sunsum Krɔnkrɔn ayɛ n' ne tsenabea.

MHB 274
1 . EWURADZE, Yɛgye dzi dɛ
'Dze asomafo bɔhyɛ n' ama hɛn;
Yɛhwɛ Pentecost tum no kwan,
Sunsum Krɔnkrɔn a edze fi sor n';

MHB 274
2 . Obiara a Nyame bɛfrɛ no n',
Anohoba no yɛ nedze;
Ɔfrɛ hom a hom wɔ ekyirkyir,
Hom ngye dza Christ aka no ndzi.

MHB 274
3 . Sɛ minya kɔ a, Sunsum Krɔnkrɔn
Ɔwerɛkyefo no bɛba,
Ɔdze nnuhofo akoma
Bɛyɛ Ne tsenabea daa nyina.

MHB 274
4 . Yɛabɔ ɔnosɛɛ ehyia ha
Rotweɔn adom anohoba n';
Hɛn Wura a owui n' N'atɔdze;
Sunsum Krɔnkrɔn, bɛhyɛ ha ma.

MHB 274
5 . Sɛ obiara a obisa benya,
Na eda ho si abɔnfo do a;
Bra dɛ ehum a ɔyɛ dzen,
Adom kɛse, bogu hɛn do.

MHB 274
6 . Hwɛ, hɛn akra per hwehwɛ Wo,
Rotweɔn dɛ ibesian daadze;
Kenyan Wo gya no wɔ hɛn mu;
Na bɛtsena akoma biara m'. Amen.

MHB 275
1 . JESUS, yɛdan W'asɛmpa no a
Ekae ber a ewɔ ha no dɛ;
Me dzin m' Egya no bɔsoma
Sunsum Krɔnkrɔn, Werɛkyekyefo n'.

MHB 275
2 . Adam asefo anohoba n'
Owura, ma ɔmbra mu mma hɛn;
Na ma hɛn W'adom Sunsum no,
Ma ɔnkyerɛ hɛn wo pa no.

MHB 275
3 . Fa adasa sor Kyerɛkyerɛfo
Kwankyerɛfo pa no ma hɛn;
Ɔmbɛkaa hɛn Wo nsɛm nyina,
Na ɔnkyerɛw wɔ hɛn akoma do.

MHB 275
4 . Ɔno nko na obotum dze
N-kwasɛm no edzi dwuma,
Na ɔama obiara asɛdze,
Nyankopɔn daa asomdwee no.

MHB 275
5 . Ɔwo na Nyankopɔn asomdwee n',
O nkyɛ afei ɔdze aabrɛ hɛn,
Na ɔdze sor tum aahyɛ hɛn ma
Na oeetu suro na bɔn ase!

MHB 275
6 . Ma yenhu ɔdɔ ne trɛ, no war,
Na Nyame No krɔn na No bun,
Na hyɛ 'nyimnyam mba n' nyina nsew,
Na ma yɛnsakyer nyɛ dɛ Ɔwo.  Amen.

MHB 276
1 . TSETSEBER a Nyame siaan wiadze n', 
Ɔbaa n' tum nye ebufuwm';
Fua bɔɔ apetse N' ananadze,
Fa yɛɛ sum, fa daan gya.

MHB 276
2 . Na ne mprɛnu no a ɔbae no, 
Ɔbaa n' tum nye dɔ mu;
Bɔkɔɔ kyɛn anapa mframa
Nna Ebubur Krɔnkrɔn n' bae.

MHB 276
3 . Ogya a osiaan Sinai do no 
Ɔframee ma ɔyɛɛ hu,
Ɔdaan enyimnyam ahenkyɛw
Wɔ ahotseweefo tsir do.

MHB 276
4 . Na dε mbrε Israel dze hu
Tsee ndze kεse mbordo n’,
Abεn a abᴐfo mpo suro,
Gyigyee fua kebii mu.

MHB 276
5 . Dεm na hεn Nyame no Sunsum
Bodwiir no nguankuw do n’,
Wᴐtsee ndze fi sor wᴐ mbea nyina,
Dε mframa a ᴐyε dzen.

MHB 276
6 . Ͻhyε Nyankopᴐn N’Asᴐr ma,
Twa bᴐn wiadze yi ho hyia:
Gyedε ntsintsiman ‘koma nko
Nna onnya no mu kwan.

MHB 276
7 . Ewuradze, bra, Nyansa, Dᴐ, Tum,
Bue hέn aso ma yεntse;
Mma ᴐgyeber yi mmpa hεn ho,
Dᴐ mu o, suro mu o, gye hεn. 	Amen.

MHB 277
1 . WOETSIE Gyefo Ne mpaabɔ,
Wɔasoma Werɛkyekyefo n';
Hɛn Wura N'anohoba,
Ber a ɔrokɔ sor no.

MHB 277
2 . Christ a afei ɔkɔ sor
Ndɔmmum mu na odzi kan;
N'atamfo nam No do nye
Adom nye Nyame tsena.

MHB 277
3 . Nyame, 'domankoma Nyame,
Ɔnye adasa tsena;
Dze nyimpa yɛ N'atsenae;
Abɛtsena nyimpa mu.

MHB 277
4 . Nyia ɔtse akoma brɛfo mu n'.
Onnkefi hɔ akɔ ara da,
Ɔreyɛ edwuma hɛn mu
Kɛpɛm dɛ obotu bɔn.

MHB 277
5 . Hɔ ɔboa hɛn apensi,
Hɛn nkrumsi n' so omia mu;
Odzi ma hɛn komm wɔ hɔ,
Ogu ahom gu mpaabɔ do.

MHB 277
6 . Bra, Sunsum Hɔho botoo,
Bɛtsena hɛn akoma mu;
Kenyan Wo nkwa wɔ hɛn mu,
Eyɛ Akyɛdze n' na Mafo.    Amen.

MHB 278
1 . FA hɛn suro na haw,
Na hɛn nyinsuwa kɔ;
Sunsum no aba,

MHB 278
2345678 Jesus Ne dasefo n' asan kɔ Ne fie.

. Hɛn Wura No bɔhyɛ a
Ɔdze ama No sor n'
Fi wimu ebodu;
Ɔka kyerɛ hɛn dɛ wɔakrɔn hɛn Hen wɔ sor.

. Hɛn Dzimafo n' nam
N' bɔgyaa na mpaabɔ m'
Enya akyɛdze no,
Ɔaserɛ enya Werɛkyekyefo n' ama hɛn.

. Hɛn enyimanyan Hen n'
Ehue N' Sunsum ma
Ɔabɛnye N 'dɔm atsena,
Na onnkeyi No efi hɔn mu ara bio.

. Hɛn sor Kwankyerɛfo
Nye hɛn bɛtsena,
Akyekye hɛn werɛ,
Na ɔdze No dɔ ahenman aba hɛn akoma m'.

. Gyedzi akoma
Nya N'ahenman no,
No tum, N'asomdwee,
No nkwa, na N'enyigye mbordo afebɔɔ.

. Hom mma yendzi dɛw
Akoma nye ndze m',
Yɛmfa hɛn Wura,
Na yɛmbɔ ose ber a yɛnam sar no do.

. Hom nye Sunsum no
Ntu nkɔ sor Zion,
Hom nsoɛr konyimdzi mu,
Hom nye hɛn Nyame nnantsew nkɔ ɔsor fie.

MHB 279
1 . SUNSUM Krɔnkrɔn, Nyame,
Ahoɔfɛw yɛ Wodze;
Dza ɔso na dza osuar nyina wɔ W' mu,
Wimu yɛ W'asɔr dan.

MHB 279
2 . Ewia a ofir Nyame,
Nyimpa na nhyiren nkwa,
Nyansa na ahoɔdzen a ɔdze Wo
Tum hyɛ wiadze nyina ma.

MHB 279
3 . Ɔwo nye ɔdɔ bura,
Koryɛ Nyame nye wo;
Apapafo yɛ kor Wo mu,
Na wɔhyerɛn Wo kan mu.

MHB 279
4 . Ahotseweefo na
Wɔbɛyɛɛ W'asomafo;
Na kandzea a wɔkyerɛ wiadze kwan n',
Wɔsɔɔ no Wo gya n' mu.

MHB 279
5 . Nkra a ɔba hɛn nkyɛn no
Nam Wo mframa mu ba;
Kan a ɔhyerɛn hɛn adaaso ekyir no
Yɛ biribi a adwen ho.

MHB 279
6 . Yɛserɛ fɛkuwbɔ,
'Dɔ, dɛw na asomdwee mu
Ma yeenyin nyimdzee na ahoɔdzen m',
Na Wo ho nyansa mu.  Amen.

MHB 28
1 . Hɛn Nyame N' abɔdze nyina, 
Hom mma hom ndze do nye hɛn ntow
Alleluia, Alleluia!
Ewia hyeehyew, 'hyerɛn dɛ sika,
Bosoom nwinwin, 'tse dɛ dwetε,
      Yi N' ayɛw, yi N' ayɛw 
      Alleluia, Alleluia, Alleluia!

MHB 28
2 . M-frama a itu ehum dzendzen, 
Esuwusiw a esen wimu,
Yi N' ayɛw, Alleluia!
Bosoom, fa enyigye yi N' ayɛw,
N-woraba, hom mbɔ hom ndzem'
      Yi N' ayɛw, yi N' ayɛw 
      Alleluia, Alleluia, Alleluia!

MHB 28
3 . N-su krɔngyenn a erepem, 
Tow ndwom ma w' Ewuradze ntse,
Alleluia, Alleluia!
Ogya hurenhuren a eyɛ dzen,
'Wo a ema nyimpa hyew na kan,
     Yi N' ayɛw, yi N' ayɛw 
     Alleluia, Alleluia, Alleluia!

MHB 28
4 . Asaase pa a Nyame ama 
Daa daa iyi siar ma ne mba,
Yi N' ayɛw, Alleluia!
Wo mu nhyiren nye nduaba so,
Womfifir nkyerɛ N' enyimnyam, 
    Yi N' ayɛw, yi N' ayɛw 
    Alleluia, Alleluia, Alleluia!

MHB 28
5 . N-korɔfo a hom 'koma dwe nyina, 
Na hom dze bɔn kyɛ, hom so mbra,
Hom so ntow Alleluia!
Amandzehufo, 'werɛhofo,
Hom nyi N' ayɛw, mfa ne nyina nsoa N',
    Yi N' ayɛw, yi N' ayɛw 
    Alleluia, Alleluia, Alleluia!

MHB 28
6 . Ao, Owu, yamuyiefo a edwe, 
'Wo a itwa hɛn owu ngyam do,
Yi N' ayɛw, Alleluia!
'Wo na 'dze Nyame mba kɔ fie,
Hɛn Wura Christ faa wo kwan n' mu:
   Yi N' ayɛw, yi N' ayɛw 
   Alleluia, Alleluia, Alleluia!

MHB 28
7 . Ndzɛmba nyina nhyira Bɔfo n', 
Wɔmfa mbrɛhoadze nkotow No,
Nyi N' ayɛw, Alleluia!
Wɔmfa ayɛyi mma Egya, nye Ba,
Nye Sunsum no, Ebiasa Kor, 
   Yi N' ayɛw, yi N' ayɛw 
   Alleluia, Alleluia, Alleluia!

MHB 280
1 . MOHWEHWƐ Sunsum tum wɔ m' mu,
Ɔdɔ na adwen pa dze n' bi,
Tum a medze bedzi bɔn do;
Dɔ a medze bɔdɔ W' na adasa
Ahosan a yaw nntum nnka no,
Na owu mu mpo ɔyɛ dzen.

MHB 280
2 . Dabɛn na mebɛtse ndze no,
Dza anokwafo nko tse no?
Fakyɛ, asomdwee na enyigye
Nye Ɔwerɛkyekyefo no nam;
O bra, na tsenenenee krɔnkrɔn
Christ na N'adze nyina bɛyɛ m'dze.

MHB 280
3 . O nkyɛ Werɛkyekyefo no aaba
Na oeenntwa mu aannkɔ ara da,
Na mbom ɔaayɛ N' tsenabew wɔ m' mu
Ma ɔmfa m'akoma nyɛ Nedze,
Na ɔmfa No dɔ n' ntsena mo mu
Ma menyɛ Nyame W'asɔrfi.

MHB 280
4 . Sunsum Krɔnkrɔn, kenyan m'akoma,
Dzi dase dɛ wɔawo m'fofor;
Fa ogya bonuma me sesei
Amma W'akyɛdze aannyɛ gyan,
Munnkotum atsena bɔnfakyɛ m' daa;
M'bɛyɛ dɛn akɔ heaven hɔ?

MHB 280
5 . Nsewhyɛdze a ɔkyerɛ dɛ 
Meenya ahenman no wɔ hen?
Mepɛ dɛ m'tse nsɔwano n' nka,
Onyame No dɔ nsewhyɛ no;
Hue ɔsor dɔ amayɛ no
Gu m'akoma mu nyinara.  Amen.

MHB 281
1 . ME kra, mma nnkɔhwehwɛ No koraa,
Innkohu No wɔ hɔ;
Onnyi asaase ase sum mu,
Onnyi ɔsor mframa mu.

MHB 281
2 . Sunsum no egua nnyi ekyir,
Na ɔbɛn hɛn wɔ ha ara;
Ɔwɔ akoma biara mu;
Na ɔtweɔn dɛ wobohu N'.

MHB 281
3 . Adwen nye adwen dzi ehyia
Na ɔkra nye ɔkra bɔ awɛ;
Nyia ɔnnhwehwɛ Nyame Noara n' mu n',
Onnkohu N' ara da.

MHB 281
4 . Na sɛ enyidoadzehu no,
Fi wo mu ara ba a,
Nyame N' Sunsum bɛhyɛ wiadze ma,
Na N'enyimnyam bɛhyerɛn.

MHB 281
5 . Ɔwo rinnhia mfɛfo ara da,
'Rennyɛ ankonam da,
Nyame a ɔtsena hɛn mu n' bɛka w' ho,
Na ɔakyerɛ wo dza ɔpɛ.

MHB 281
6 . Akyɛdze mapa nye adom,
Dɛ Nyankopɔn bɛpen
Ayɛ w'akoma N'atsenae,
Na ɔayɛ wo Nyɛnko!

MHB 282
1 . NYANSA Sunsum, yi hɛn enyi
Fi wiadze egyangyandze do
Kɔ ɔsor nokwar do;
Nokwar ntseasee Sunsum Krɔnkrɔn,
Fa W'sor kan no hyɛ hɛn akra ma
Wɔnhwehwɛ ɔsor ndzɛmba.

MHB 282
2 . Sunsum fotufo, kyerɛ hɛn kwan;
Dua aperdzi do kyerɛkyerɛ hɛn 
Ma yennya sor ahenkyɛw;
'Kokodur Sunsum, fa Wo tum
Ma hɛn wɔ hɛn nsɔhwɛ ber mu,
Na ɔmma yengyaa bɔn yɛ.

MHB 282
3 . Nyimdzee Sunsum, gya hɛn anan
Fa W'akwan a mbusu nnyi m' no do,
Mbrɛ abɔfo fa no;
Hɔ na ebɛyɛ hɛn hwɛfo sɔnn,
Ɔdwe Sunsum a eyɛ krɔnn,
Ama yaabɛn Nyame.

MHB 282
4 . Nyankopɔn suro ho Sunsum, 
Hɛn abrabɔ nyina mu, twe bɛn,
Wɔ hɛn akoma mu;
Fa obu krɔnkrɔn hyɛ hɛn akoma m',
Ma yɛnsom No, yendzi Ne pɛ
Tsenenee turodoo n' do.

MHB 282
5 . Gya hɛn asomdwee na ɔko m'
Kodu nkwa a onnyi ewiei no mu,
Na yeenya hɛn akatua;
Ama yaako hɛn bra mu ko,
Yaayɛ dzen wɔ Wo tum no mu,
Yɛnye Christ eedzi hen.

MHB 283
1 . Ansaana hɛn Gyefo siarfo 
Nye hɛn ridzi mpaamu n',
Ogyaa hɛn Ɔkwankyerɛfo dɛ
Ɔnye hɛn ntsena.

MHB 283
2 . Ɔbae wɔ ebubur suban mu, 
Dɛ ɔatrɛ n' atsabanm',
Ɔdze dɔ na asomdwee boguu
No nkorɔfo do.

MHB 283
3 . Ɔdze ogya ngyrama bae dɛ 
Ɔrebɛkyerɛkyerɛ hɛn;
Ɔtse dɛ mframa, ɔyɛ dzen,
Na wonnhu so.

MHB 283
4 . 'Koma biara a ɔbrɛ adze n', 
Ɔba bɛtsena mu hɔ,
Na ɔdae ahom dɛɛdɛw bi
Dze gye no do.

MHB 283
5 . Ne ndze na yɛtse no bi 
Dɛ ewimbir mframa n';
Osiw mfomso kwan,
Ka sor ho nsɛm.

MHB 283
6 . Papa biara a ɔwɔ hɛn ho, 
Konyim biara a yedzi,
Adwen krɔnkrɔn biara a yenya,
Ofir Noara.

MHB 283
7 . Ahotsew nye adom Sunsum, 
Hwɛ hɛn mberɛwyɛ tsemam';
O tsena hɛn 'komam', na yɛ ma
Ɔmfata Wo.    Amen.

MHB 284
1 . EGYA, sɛ ampa yeda ho
Gye anohoba n’ yɛ hɛndzé a,
Adom no so bɛyɛ hendze,
Na ogya n’ bɛyɛ hɛn ahenkyɛw.

MHB 284
2 . Gye hɛn adzesérɛ yi to mu,
Fa Wo krͻnkrͻnyɛ gu hɛn do,
Ma hɛn nhumu, ahobrɛadze, dͻ.
Nsiyɛ ͻnye koryɛ na tum.

MHB 284
3 . Ma hɛn sunsum a oyi atsɛn,
Ma hɛn tum a wͻdze kyerɛkyerɛ,
Na eedu tsibowa biara mu,
Na aaka akoma a ͻnngye nndzi.

MHB 284
4 . Sunsum a ͻtsew ogya ho,
Dza ahwehwɛ adwen mu no,
Dza oyi akͻndͻbͻn nyina
Na ͻma yɛbͻ bra krͻnkrͻn.

MHB 284
5 . Gyedzi sunsum, Wo ber yi mu
Bubu ͻbͻn no tum koraa;
Fa W‘ahoͻdzen n'tsiatsia no do,
Na dzi no do konyim koraa.

MHB 284
6 . Sunsum a ͻma hɛn ahom,
Dza ͻkyérɛw mbra wa hɛn akoma m',
Awerɛhow, yaw na aperdzi,
Na abͻdze nyina enyigye

MHB 285
1 . NYAME ahom, hom gu hɛn do,
Sɛ yɛbɔ mpaa a, ka hɛn ho;
Ɔwo nye hɛn nkwa nsunyiwa,
Hɛn da fofor ne kan nye 'Wo.

MHB 285
2 . Hɛn Wura, yehu dɛ 'ka hɛn ho,
Yɛnnhwehwɛ W' krɔn anaa Wo bun:
Yɛtse Wo ndze dɛ ebɛn hɛn;
Sunsum kasa kyerɛ sunsum.

MHB 285
3 . Christ nye hɛn Dzimafo wɔ sor,
Ɔwo na idzi ma hɛn ha;
Yɛserɛ Wo, gyina ma nokwar,
Yi bɔn asɛmbisa nyina ano.

MHB 285
4 . O m'akoma kyingyefo yi a!
Naaso minyim mo Kwankyerɛfo;
Me Nyɛnko krɔnkrɔn , fa kyɛ me,
Sɛ mpɛn pii medan fi Wo ho a.

MHB 285
5 . Ka mo ho ber a nyɛnko biara
Nntum nnhu m'akoma m' esumasɛm,
Na sɛ suro mpo hyɛ hɛn do a,
Ma yenhu W', Ɔwerɛkyekyefo.

MHB 286
1 . SUNSUM krͻnkrͻn, tsie hɛn;
Boa hɛn adwontow m’,
Hom gu hɛn ndaase ndwom a
Yɛdze kamfo W’ mu.

MHB 286
2 . SUNSUM krͻnkrͻn, kaa hɛn
Wͻ hɛn mpaabͻ mu;
Bɛn hɛn na kyerɛ hɛn
Dzà ͻwͻ dɛ yɛkà.

MHB 286
3 .  SUNSUM krͻnkrͻn, hyerɛn 
Nwomà a yɛkenkan do;
Ma kan a yehia daa
Ͻnhyerɛn wͻ do.

MHB 286
4 . SUNSUM krͻnkrͻn, ma hɛn
Ahobrɛadze adwen;
Ma yenyɛ dɛ Jesus,
Yɛmbrɛ hɛnho adze.

MHB 286
5 . SUNSUM krͻnkrͻn, hyerɛn
Hɛn ndwuma nkumaa do;
Na hɛn agodzi mu,
Mmà ebufuw nnsɛɛ no.

MHB 286
6 . SUNSUM krͻnkrͻn, boa hɛn,
Fa Wo tum kɛse n’;
Ma yenyi bͻn akwa,
Na yenyi dzà oye.     Amen.

MHB 287
1 . SUNSUM, mo Werɛkyekyefo! 
Fi sor noho dwir hɛn do,
Tow Wo kan hyerɛn hɛn do.

MHB 287
10 . Ma yɛntsena krɔnkrɔnyɛ mu, 
Na dom hɛn asomdwee wu,
Na fa hɛn kɔ Wo dɛw mu.        Amen.

MHB 287
2 . Ehiafo hɔn Boafo, bra! 
'Wo a ema sor ahonya,
Akoma nyina kan, bra.

MHB 287
3 . Ɔwerɛkyekyefo kɛse, 
Bɔsoɛ hɛn akoma mu,
Na ma yennya W' asomdwee.

MHB 287
4 . Ɔfona mu ahomgye,
Ahohyehyem' ahotɔ,
Bra beyi hɛn nyinsuwa mu.

MHB 287
5 . Siar Ewia! yɛserɛ Wo, pue; 
Fa Wo kan nye Wo ntseasee
Hyɛ agyedzifo mu ma.

MHB 287
6 . Sɛ Ɔwo ammboa hɛn a, 
Yɛbɔ mbɔdzen dɛn ara a,
Ne nyinara bɛyɛ gyan.

MHB 287
7 . Hohor hɛn mu fi nyina, 
Fɔw hɛn akoma a woetwie,
Yɛ sunsum pirafo edur.

MHB 287
8 . Ma asoɔdzenfo nyɛ Wo pɛ,
Bɔ hɔn a wɔyɛ hyew,
Fa akobɔfo bra fie.

MHB 287
9 . Dom agyedzifo nyina, 
Ma wontsintsim Woara,
Ma hɔn Wo dɔ akyɛdze n'.

MHB 288
1 . SUNSUM Krɔnkrɔn, Nokwafo,
Yi Woho kyerɛ me kra;
Nyame asɛm na hɛn mu kan,
Nyan mo sunsum, bue m'enyi.

MHB 288
2 . Sunsum Krɔnkrɔn, Nyame dɔ,
Hyerɛn m'akoma yi mu,
Kenyan apɛdze biara,
Hyew honam ndwuma nyina.

MHB 288
3 . Sunsum Krɔnkrɔn, Nyame tum,
Ma minnya akokodur,
Ma minnya ahoɔdzen ntsena ase,
Memfa ndamyɛ ndzi aper.

MHB 288
4 . Sunsum Krɔnkrɔn, Nyam' tsenenee,
Dzi hen wɔ me tsibowa do;
Yɛ mo Wura, na mebɛyɛ
Wodze koraa, m'bɛyɛ 'dehye.

MHB 288
5 . Sunsum Krɔnkrɔn, 'somdwee krɔnn,
M'akoma etsidaa pa,
Kasa ma po yi ntaa dzinn,
Ma ɔntsena W'asomdwee mu.

MHB 288
6 . Sunsum Krɔnkrɔn, Nyame dɛw,
Fa dɛw hyɛ m'akoma mu;
Mobɔtow ndwom wɔ sar do;
Nsunyiwa, O Nsubura, pem daa.   Amen.

MHB 289
1 . Nyame sunsum, tsie hɛn mpaabɔ, 
Fa dan yi yɛ wo fie,
Fa W' adom no tum nyina sian;
Bra, Sunsum kɛse, bra.

MHB 289
2 . Bra dɛ ekan: ma yenhu hɛn 
Mbɔbɔryɛ na mbusu
Na fa hɛn dua ɔbra kwan a,
Atseneneefo nyina duam'.

MHB 289
3 . Bra dɛ ogya, bɛtsew hɛn ho, 
Dɛ afɔrbɔ gyaframee;
Ma hɛn kra nyina nyɛ afɔr
Mma hɛn Pomfo Ne dzin.

MHB 289
4 . Bra dɛ ɔbɔw, na dɛw mu ara 
Hyira ber krɔnkrɔn yi,
Ma dza etwie ndzi dɛw dɛ onya,
Wo prɔmprɔmyɛ tum no.

MHB 289
5 . Bra dɛ ebubur, tserɛw  W' atsabanm' 
Asomdwee dɔ atsaban n';
Na ma W' asɔr a ɔwɔ asaase
Nyɛ siar dɛ sor Asɔr n'.

MHB 289
6 . Bra dɛmframa a ɔdze twitwi 
Na Pentecost adom,
Ma hɔn a Ɔbaa awo hɔn nyina
Eehu W' enyimnyam no.

MHB 289
7 . Nyame Sunsum, tsie hɛn mpaabɔ; 
Yɛ wiadze a 'ayew Wo fie;
Fa W' adom No tum nyina sian;
Bra, Sunsum kɛse, bra.   Amen.

MHB 29
1 . NDZEMBA nyina nyi Ewuradze ayɛw;
Sor na asaase, po na wimu,
Eyɛe hyɛɛ Woho enyimnyam,
Dze daa Wo kɛseyɛ edzi
Yɛdze som nyina brɛ Wo;
Yɛnye adze nyina yi W'ayɛw.

MHB 29
2 . Adze nyina yi W'ayɛw 'nago,
Wɔtow kan adwom kommyɛ mu;
Woyi W'ayɛw 'dzekyee nyina,
Ewiaber wɔkyerɛ Wo tum;
Ber na bea riyi W'ayɛw,
Yɛnye adze nyina yi W'ayɛw.

MHB 29
3 . Ndzɛmba nyina bɔ m' yi W'ayɛw,
Wiadze ne ndze ɔpedu
Ma ndwom a ɔnnsa da do;
Mframa na po a ɔrowor,
Nhaban na ndowa hɔn dede,
Yɛnye adze nyina yi W' ayɛw.

MHB 29
4 . Ndzemba nyina nyi W' ayɛw,
N-su, ɔbɔsu, nyankopɔn,
Ewia a 'rokɔtɔ na fua,
N-su a ɔrepem na ehum;
Twaber na ɔpɛber so,
Yɛnye hɔn hyɛ W' enyimnyam.

MHB 29
5 . Adom Wura yeyi W' ayɛw,
Bɔfo Kɛse, tum Asɛm,
Sunsum a ɔwɔ beebiara,
Yɛkotow W'ananadze,
Yɛma akoma do yi W' ayɛw. 
Yɛnye adze nyina yi W' ayɛw.  Amen.

MHB 290
1 . O ADOM Sunsum Krɔnkrɔn,
Hɛn enyi ber Wo nkyerɛkyerɛ,
Wo Pentecost akyɛdze,
Ɔsor dɔ krɔnkrɔn.

MHB 290
2 . Gyedzi a otutu nkokwaa,
Ɔsor na ase ngyirma,
Nyimdzee nyina yɛ adzegyan,
Sɛ ɔdɔ nnyi mu a.

MHB 290
3 . Sɛ muwu atɔfowu,
Medze m'ndzɛmba ma ehiafo,
Na ɔdɔ nnyi mu a, ɔyɛ kea,
Ntsi ma me ɔdɔ.

MHB 290
4 . Bra dɛ ɔbɔw, na dɛw mu ara
Hyira ber krɔnkrɔn yi,
Ma dza etwie ndzi dɛw dɛ onya,
Wo prɔmprɔmyɛ tum no.

MHB 290
5 . Bra dɛ ebubur, tserɛw W'atsaban m',
Asomdwee dɔ atsaban n';
Na ma W'asɔr a ɔwɔ asaase
Nyɛ siar dɛ sor Asɔr n'.

MHB 290
6 . Bra dɛ mframa a ɔdze twitwi
Na Pentecost adom,
Ma hɔn a ɔbaa awo hɔn nyina
Eehu W'enyimnyam no.

MHB 290
7 . Nyame Sunsum, tsie hɛn mpaabɔ,
Yɛ wiadze a ayew Wo fie;
Fa W'adom No tum nyina sian;
Bra, Sunsum kɛse, bra.   Amen.

MHB 291
1 . SUNSUM Domfo, nye me ntsena!
Emi so m'bɛyɛ adom ba,
Na medze nkuranhyɛ nsɛm 
Bɛda Wo bra edzi mo mu,
Na medze ɔbrɛfo ndzeyɛɛ
Bɛkasa ama m' Gyefo Christ.

MHB 291
2 . Sunsum Nokwafo, nye m' ntsena!
Mo so m' bɛyɛ nokwafo.
Na medze nyansa mapa
Bɛda Wo bra edzi mo mu,
Na medze enuadɔ ndzeyɛɛ
Beyi m' Wura N' nokwardzi akyerɛ.

MHB 291
3 . Sunsum Brɛfo, nye me ntsena!
Emi so m' bɛyɛ brɛfo;
M'akoma bɔmonsom dɛ nhyiren
Wɔ nsɔhwɛber sunkamm n' mu;
Obobue ber a ewia abɔ,
Na m' benya No dɔ no huam.

MHB 291
4 . Sunsum Tumfo, nye me ntsena!
Emi so m' bɛyɛ tumfo,
Medze tum bedzi konyim
Ber a nyimpa ahom dzi kogu;
Medze tum enyidado
Bɔkɔ enyim daa egyina.

MHB 291
5 . Sunsum Krɔnkrɔn, nye me ntsena!
Emi so m' bɛyɛ krɔnkrɔn;
M'bɛtsew moho efi bɔn ho,
M'bɔtɔ akɔ dza oye nko ho,
Medze dza m'benya biara
Bɛma nyia ɔdze W' maa me.

MHB 292
1 . SUNSUM Krɔnkrɔn, sor Ebubur, bra,
Fa Wo nkenyan tum nyina,
Sɔ ɔdɔ krɔnkrɔn gya n' ano
Hɛn akoma nwinwin yi m'.

MHB 292
2 . Yɛtow hɛn daa daa ndwom no kwa,
Yɛper dɛ yɛsɔr kwa;
Hosanna nenam hɛn anomu,
Na hɛn ayɛyi ewu.

MHB 292
3 . Na yɛbɛtsena owu gyangyan
Tsebea yi m' afebɔɔ?
Hɛn dɔ yɛ mberɛw, ɔyɛ nwin ma W',
Wodze n' so ma hɛn dɛ!

MHB 292
4 . Sunsum Krɔnkrɔn, sor Ebubur, bra,
Fa Wo nkenyan tum nyina;
Fa Agyenkwa N' dɔ n' petse hɛn do!
Na onkenyan hɛndze.  Amen.

MHB 293
1 . SUNSUM Bɔfo; Ɔwo a ahyɛse
Etoow wiadze fapem n' pintsinn,
Bra adwen a ɔrotweɔn biara mu,
Fa W'enyigye ma adasa,
Gye hɛn fi bɔn na awerɛhow mu,
Na ma W'asɔrfi mfata Wo.

MHB 293
2 . Ɔhyew a wɔammbɔ farbaa,
Kyigyinafo a Egya n' dze maa hɛn,
Bura na gya krɔnkrɔn mprɛnsa;
Fa sor dɔ kenyan hɛn akoma;
Bra, na fa Wo ngo krɔnkrɔn no
Bɛtsew hɛn ho ber a yɛtow ndwom.

MHB 293
3 . Ɔwo a adom ahyɛ W' ma, fi sor sian,
Fa Wo mpɛn esuon tum no bra,
Ɔwo nye No tum nsa ahoɔdzen a 
Odzi sor na asaase do tum;
Guar na tsew hɛn nyimpadua ho,
Na fa Wo su hyɛ hɛn akoma m'.

MHB 293
4 . Yɛ ndzɛmba fofor hyɛ pɛ do,
Brɛ hɛn akra asoɔdzenfo adze;
Ma hɛn nsa nka daa nokwar no,
Yɛmfa hɛn gyedzi nyɛ edwuma;
Fa Woho ma hɛn ma yenhu,
Egya na Ba no wɔ Wo mu.

MHB 293
5 . Enyimnyam nye abɔdzin a ɔnnsa
Ɔnka Egya Tumfo Ne dzin;
Wɔnhyɛ Agyenkwa, Ba enyimnyam,
Nyia owui dze gyee nyimpa nkwa n',
Na Wo so n-tonton nka Wo,
Ɔwo daa Ɔwerɛkyekyefo.  Amen.

MHB 294
1 . ƆSOR Ebubur krɔnkrɔn, bra,
Bɛsera akoma werɛhonyi,
Beyi m'afɔdzi adzesoa,
Na fa awerɛhyɛmu brɛ me !
Wo nko na ibotum asoɛ
Ɔbɔnfo a no bɔn ahyɛ n' do,
Ama wɔaagye no ato mu,
Dze bɔgya n' aapetse n'akoma m'.

MHB 294
2 . Sɛ tsetse n' enye me peree,
Dɛ ebɛgye me efi bɔn ho,
Ebɔɔ mbɔdzen dɛ edze Wo dɔ
Bɛdaadaa me na atwe me a,
Kenyan W'ehumbɔbɔr ndwuma;
Ma Wo mbɔbɔrhu no ndɔɔ so,
Meserɛ, kɔ do na dzi aper
Kodu dɛ m'begyaa mu ama W'.

MHB 294
3 . Sɛ matse Wo frɛ no pɛn a,
Na misii nkrum dze gyee moho a,
Mepeen ɔpen a onnyi kabea,
Na pepɛɛ Wo mu enyigye a,
Hyɛ me pɛ a onndzi mu no ma;
Ma me tsibowa nhu W'asomdwee,
Kenyan me ma munhu W'adom,
Na ma mentse bɔnfatsɛ nka.

MHB 294
4 . Sɛ mama Wo werɛ ahow a,
Na medzi nkwaseasɛm ekyir a,
W'ehumbɔbɔr no agye me,
M'awerɛhow mu epegya me a,
Adom ehumbɔbɔr Sunsum,
Ma me ahotɔ bio, na gye
Mo sunsum wɔ krɔnkrɔnyɛ mu,
Ma n' do mma onnhu amandze bio.  Amen.

MHB 295
1 . SUNSUM siarfo a wͻsͻr Wo
Ka Egya na Asɛm no ho,
Nyame na Ewuradze kor:
Sunsum Krͻnkrͻn, tsie hɛn.

MHB 295
10 . Ͻwo a eyɛ ͻdͻ krͻnkrͻn,
Ma hɛn W’akyɛdze nyina;
Mma mmfi hɛn nkyɛn ara da;
Sunsum Krͻnkrͻn, tsie hɛn.

MHB 295
2 . Sunsum Krͻnkrͻn, sor Ebubur,
Ͻbͻsu a isian fi sor, ’
N-kwa ahom, ͻdͻ gya:
Sunsum Krͻnkrͻn, tsie hɛn.

MHB 295
3 . SunSum a ekyerɛ hɛn kwan,
Sunsum a ema sum yɛ kan,
Obi nntum nngyina Wo tum ano:
Sunsum Krͻnkrͻn, tsie hɛn.

MHB 295
4 . Wo a Jesus fi N’egua do
Dze Wo mae dɛ bͻboa hɛn,
Amma yaannyɛ ankonam;
Sunsum Krͻnkrͻn, tsie hɛn.

MHB 295
5 . Ku hɛn akͻndͻbͻn nyina;
Hyɛ hɛn asoadzen pɛ do;
Yesérɛ W’ nya abotar ma hɛn:
Sunsum Krͻnkrͻn, tsie hɛn.

MHB 295
6 . Yehwe ase a, ma hɛn do,
Na hɛn kra tͻ efir mu a,
Fre hɛn bérɛww bra Wo nkyɛn bio;
Sunsum Krͻnkrͻn, tsie hɛn.

MHB 295
7 . Bra bɛhyɛ mbérɛwyɛfo dzen;
Ma abrɛfo akokodur,
Kyérɛ hɛn ma yɛnkasa yie:
Sunsum Krͻnkrͻn, tsie hɛn.

MHB 295
8 . Bra bͻboa akra a wͻpɛ
Esua Wo nokwar mapa n’,
Na woenya ͻdͻ pa no;
Sunsum Krͻnkrͻn, tsie hɛn.

MHB 295
9 . Fa hɛn fa kwan tseabaa n’ mu.
Sɛ yɛfom a, bͻ hɛn kͻkͻ;
Yɛbͻ mpaa a, serɛ ma hɛn.
Sunsum Krͻnkrͻn, tsie hɛn.

MHB 296
1 . SUNSUM Krɔnkrɔn, hu m' mbɔbɔr,
Midzi yaw dɛ mafom Wo,
Murusu sesei yi dzi,
Tsie akoma a orusu n'.

MHB 296
10 . O hu me mbɔbɔr ara,
Afei midzi mo mu yaw,
Dza mayɛ etsia Wo Sunsum n',
Egya, fa kyɛ m' wɔ Ba n' mu.  Amen.

MHB 296
2 . Mo bɔn a ɔdɔɔ so pii n',
Meka ne nyina kyerɛ Wo;
Dza mayɛ etsia WO nko n',
Enyianyiakwa, Wo nko nyim.

MHB 296
3 . M'aso esiw wɔ Wo frɛ ho,
Me per mu mohwe ase daa,
Fa W'aba puw me kakra,
Na mammfa Nyame enndzi agor.

MHB 296
4 . Metakyeer edziban bɔn ho;
Masɔ ahwɛ dɛ Ewuradze ye;
Mema m'enyi do hwɛ wimu
Dze hwɛ dza Bɔadze bɛma.

MHB 296
5 . Wiadze dadwen hyɛ som ma;
Botae hun ka dwumadzi hyɛ,
Ahokyerɛ, ber a Nyame bɛn;
Akwadwer, ber a sum mba wu.

MHB 296
6 . 'Sɔryɛ nwinwin, apɛdze
Duum prɔwee gya tantan no;
'Mumuyɛ daadaa m'akoma,
 Ɔhyɛ Ɔwo a 'nyim n' awerɛhow.

MHB 296
7 . O mannda papa biara,
Dɛ mennsu mo mfom pii n' ho,
Mannhwehwɛ W'enyimtwuw no,
Mebu enyi egu Sunsum n' do.

MHB 296
8 . Minyan dwumadzi fofor do,
Yardɔm no wɔ mo wer mu;
Nyimpa enyi do sor bɔfo,
Kwatanyi wɔ Wo kan mu.

MHB 296
9 . Ma m' W'awerɛkyekyer no daa,
Dom me W'ayarsa no daa;
Soɛ mo mu abotar mu,
Idzi yaw, eso hyira m'.

MHB 297
1 . FA Wo mu nhyira kanea no
Bra hen su sunkamm no mu,
Sunsum Krͻnkrͻn a ’dzi mu,
’Wérɛkyekyer Nyame.

MHB 297
2 . Abͻnfo Wura, guar hɛn;
Yɛyar, yeafona, hyɛ hɛn dzen;
Yɛayew, gyedɛ etsen hɛn,
’Wérɛkyekyer Nyame.

MHB 297
3 . ‘W'asomdwee ba dɛ ͻbͻw:
Kyerɛ, hyɛ hɛn pɛ a ayew do,
Kͻ do bue Christ mu ndzɛmba,
’Wérɛkyekyer Nyame.

MHB 297
4 . Damfo a edwe krͻnkrͻnyi:
Si W’asͻrdan hɛn akoma m’,
Boa hɛn ma yɛntse Wo nka,
’Wérɛkyekyer Nyame.

MHB 297
5 . Dzi ntamugyina ma hɛn daa,
Na yɛmfa ndzé a wͻnntse mper
Hɛn ehiadzé a yenntum nnka.
’Wérɛkyekyer Nyame.

MHB 297
6 . Abba, Egya yɛtsea mu,
Ma yenya ͻsor hyira,
Onnyiewie ahyɛnsew no,
’Wérɛkyekyer Nyame.

MHB 298
1 . NYAME Sunsum Krͻnkrͻn;
Ber a ͻsɛ yi mu,
De mbrɛ Pentecost da n’ yɛe no,
Fa Wo tum nyina sian.

MHB 298
2 . Yɛdze koryɛ dzi ehyia
Wͻ bea a ahyɛ ama hɛn,
Yɛtweͻn hɛn Wura anohoba n’,
Adom nyina Sunsum no.

MHB 298
3 . Dɛ ehum kɛsé a ͻrobͻ
Wͻ asorɛkye n’ase,
Dze tum kenyan adwen nyina,
’Kra, atsenka ahom kor.

MHB 298
4 . Fa nyansa fi sor hyɛ
Mbaabun nye mpanyin ma;
Ma hɛn ’gya akoma nye gyirama,
Mfa nsͻr, nyi ayɛw, mfa ndͻ.

MHB 298
5 . Ekan Sunsum, hwehwɛ
Na pam isum fi hͻ;
Fa ahoͻdzen hyerɛn daa daa,
Kɛpem da pa no mu.

MHB 298
6 . Nokwar Sunsum, gye hɛn
Wͻ nkwa nye owu mu,
Sesei, Sunsum a awo hɛn,
Boa hɛn ma hɛn ho ntsew.

MHB 299
1 . BRA Sunsum Krͻnkrͻn, hyewbͻ gya,
Bra na fa dɛw bͻhom mo mu;
Dɛ pɛ dzendzen atwe W' aba 'i,
O bra bɛtsew m'akoma ho.
Si me kra m' asͻrfi wͻ hͻ.
Na fa W'nhotscw su tsim ha. '

MHB 299
2 . Mehaahaa bisa Wo dodow;
Sor ahom a ͻyɛ dzen yie,
Twe m’ pue ahotͻ dɛɛdɛw mu
Kɛpem dɛ me kra ayɛ Wodze;
‘Korsa po bun emunam mo do,
Na mayew Wo kokrokoyɛ m’.

MHB 299
3 . M’asomdwee, mo nkwa, m’ahotͻ,
M’akoradze nyina nye Woara,
M‘abayɛ ho dasefo pa,
Kurkye fakyɛ wͻ rn‘akoma m’,
Christ ntsi wͻdze mo bͻn akyɛ m’,
Dͻ ho enyimia, sor abͻbaado.

MHB 299
4 . Me Nyame bra, kyérɛ Wo wuodzi,
Ma n' enyimia kɛse wͻ sor, ,
Ondzi Wo ho dase pefee,
Ma mentse Wo nka wͻ mo mu,
Ma mo tum nyina nhu dɛ aba,
Na Woara yɛ dɛ nsͻwano pa.

MHB 3
1 . AMANAMAN, hom mfa dew nkotow 
Jehova ahengua huuhu enyim;
Hom nhu Ewuradze nko dɛ Nyame;
Ɔno na ɔbɔ na ono na Osɛɛ.

MHB 3
2 . N'ahentum no, onnhia hɛn mboa;
Ɔdze dɛtse nween hɛn nyimpa.
Yɛtse dɛ nguan a yɛtɔɔ gon n';
Ɔdze hɛn baa nguankuw n'mu bio.

MHB 3
3 . Yɛdze ndaase ndwom fum W'apon m',
Yɛma hɛn ndze do wɔ sorsor,
Na asaase dze ngyirama ɔpedu,
Dze ayeyi hyɛ W'abangua ma.

MHB 3
4 . W'ahyɛdze tserɛw tse dɛ wiadze
Wo dɔ so kodu mbersantsen,
Wo nokwar betsim dɛ botan,
Kodu Mbersantsen mfesantsen.

MHB 30
1 . EWURADZE, yefi enyimnyam m'kɔ'
 nyimnyam m' yi W'ayɛw;
Ntonton nka Wo dzin, ɔnka Egya
nye Sunsum no so,
Yefi ahom mu kɔ ahom m'
nantsew Zion kwan do,
Dze kopue Nyankopɔn enyim
wɔ kurow a adze nnsa mu da m'.

MHB 30
2 . Ndaase na enyimnyam, na ɔsom,
na nhyira nye ɔdɔ,
Akòma kor, na ndwom kor ;
  Nà ase nye sòr ahotsewfo wɔ,
O Ewuradze, daa daa nyina twe bɛn
W’asomfo,
Dua hɛn wiadze som do
    Siesie hɛn ma Wo sor edwuma.

MHB 300
1 . Nyame ahom, gu mo do; 
Hyɛ mo mu nkwa fofor,
Ma mondɔ dza Ɔwo edɔ
Na menyɛ dza eyɛ.

MHB 300
2 . Nyame ahom, gu mo do; 
Ma m' akoma mu ntsew,
Kɛpem dɛ menye W' nya pɛ kor
Dze sɔw fona, dze bɔ bra.

MHB 300
3 . Nyame ahom, gu mo do; 
Ma menyɛ Wodze koraa,
Kɛpem dɛ me nyimpadua mpo
Nyame kan bɛhyerɛn mu.

MHB 300
4 . Nyame ahom, gu mo do; 
Nna munnkowu ara da,
Na mbom menye Wo bɛtsena ase
Mber a onnyi ewiei mu.  Amen.

MHB 301
1 . PETSE Wo Sunsum gu asaase,
Asaase mfa tsénenee mfafor,
W’ahendzi mbra, ͻnka hɛll nhyɛ,
Na W’akomfowa mbrɛ dͻm nyina adze.

MHB 301
2 . Ma ͻnyɛ dɛ ehum dzendzen
Mbͻ mfa atamfo nyina do,
Ͻnsakyer bͻn no kwan biara,
Ma gyedzi na dͻ nka hͻn mbͻ m’.

MHB 301
3 . Nyew, ma Wo Sunsum beebiara
Ͻnda N‘ahom kɛse n’ edzi,
Ber a ndzeyɛɛ pa, adorn n’aba
Risiesie Wo Christ N'ahenman.

MHB 301
4 . Yɛ adom, nokwar Nyame krͻnkrͻn!
Ikenyaan tsetse adzehufo,
Hyɛ anohoba n’ ma ma hɛn,
Sian, fa gya soa hɛn ahenkyɛw.

MHB 302
1 . Mbɔbɔrhu Egya, W' asɛm mu 
Enyimnyam ahyɛ ma!
Abɔdzin nyinaa nka Wo dzin
W' adom nsɛmpa yi ntsi.

MHB 302
2 . Ha na akɔhweaban nyina 
Nya ahonya mbordo;
Ahonya a bi nnyi wi ase,
Otsim hɔ afebɔɔ.

MHB 302
3 . Ha na nyimdzee nduadzewa fifir 
Ma hɔn a kɔm dze hɔn;
Edziban pa a wiadze nnyi bi,
Rotweɔn nyia no kɔn dɔ.

MHB 302
4 . Ha na hɛn Pomfo N' ndze dɛɛdɛw 
Ka asomdwee kasa;
Na nkwa na dɛw a onyi ewiei
Wɔ Ne nsɛm nyinaa mu.

MHB 302
5 . Kyerɛkyerɛfo pa, adom Wura, 
Bɛn Wo ba daa nyinaa;
Kyerɛ m' ma mondɔ W' asɛmpa,
Na munhu m'Agyenkwa.    Amen.

MHB 303
1 . AO, NYAME Asɛm a abɛbra,
Ao, Nyansa a ifi sor,
Ao, Nokwar a 'nnsesa da,
Ao, hɛn wimu kadoo kan!
Yehuhor W' wɔ Wo hyerɛn ho,
Ifi siar bea ayɛ
Hɛn anamɔn ne kanea,
Hyerɛn fi ber to ber.

MHB 303
2 . Asɔrfi no Wura dɔfo
Nsamu nyaa sor akyɛdze,
Ɔda ho ama kan no do,
Ɔnhyerɛn wiadze nyina do,
Ɔyɛ sika adakaba;
Wosie mpɔkowa pa wɔ m',
Ɔyɛ Christ nkwa asɛm no
N'ahenman mu mfonyin.

MHB 303
3 . Orinyam tse dɛ frankaa,
Wɔ Nyame dɔm enyim,
Ɔhyerɛn tse dɛ ogyaabaa
Wɔ wiadze no sum do;
Ɔyɛ akyerɛkwan nwoma
Wɔ bra po pramee do,
Kusukuukuu, ɔbo, anhwea o,
Christ, wɔdze ba Wo nkyɛn.

MHB 303
4 . Gyefo pa, yɛ W'asɔrfi
Sika kanea hyɛnhyɛn,
Ɔmfa Wo nokwar kan no
Nkyin aman do dɛ tsetse,
Ma W'akwantufo a worikyin
Mfa yi nhwehwɛ hɔn kwan,
Nkodu dɛ fua, sum bɛpa,
Wobohu W' 'nyim na enyim.

MHB 304
1 . NYlMPA nyina Egya, Wo nko mu na
Yɛtse, kͻ ba, gu ahom,
Sor kan séremen kor na osian famu
Bɛsɛpɛw Wo mba ho.

MHB 304
2 . W'asɛm mu na yɛhwehwɛ Wo,
Yedze hu hwehwɛ Wo,
Bue hɛn enyi na ma yenhu
Wo mbra m' anwanwadze.

MHB 304
3 . Afei ma hɛn sum no nkata
Kan a ͻhyerɛn guam’ n’ do;
Afei soma Sunsum kyérɛkyérɛfo n’,
Bue hɛn asomu ma yɛntse.

MHB 305
1 . Sunsum Krɔnkrɔn, bra hɛn 'komam', 
Ma yɛntse Wo tum no,
Wo na tsetse wɔdze W' hyɛɛ nkɔm,
Na kan na dɔ fir Wo.

MHB 305
2 . Bra, na Ɔwo na nkɔnhyɛfo n' 
Dze W' kyerɛwee, dze Wo kae;
Bue nokwar no, Ɔwo nye saafee n',
Tsew nwoma krɔnkrɔn n' ano.

MHB 305
3 . Sor Ebubur, trɛ W' atsabanm' 
Wɔ hɛn isum no do,
Butuw hɛn kra no sum no do,
Na ma hɔ ɔnyɛ kann.

MHB 305
4 . Sɛ 'hyerɛn hɛn mu a, yɛnam Nyame 
Nankasa do bohu N',
Na yɛnye Wo mba nyina esusu
Onyame dɔ no bun.   Amen.

MHB 306
1 . ASEKYERƐFO Krɔnkrɔn, bra,
Ma hɛn enyi mfa nkan Wo nwoma;
Aso ntsie esumasɛm no,
Nsɛm a ofi Wo nkyn ba,
Nsɛm a ɔma onnyiewie nhyira,
Yɛkora no setsie akomam'.

MHB 306
2 . Hɔn a wɔkan, tsie yɛ nhyira mba,
Sɛ wodzi W'ahyɛdze do a;
W'ahenman n' yebenya n' ha,
Na yeehu W'enyimnyam no,
Sɛ eba bɛtsena ase ha a,
Yenye W'eedzi hen konyim m'.

MHB 307
1 . SUNSUM n' gu ahom gu asɛm n' do
Na ɔma nokwar da edzi;
Afotu nye anohoba ma
Kan a ɔma ahotsew.

MHB 307
2 . Enyimnyam hyerɛn nwoma no do
Hyenhyɛnhyɛn dɛ ewia,
Ɔma hɛn wɔ ber biara mu,
Noara dze ma, ɔmmfɛm.

MHB 307
3 . Nsa a ɔma no gu do ma
Adom kan nye ɔhyew,
No nokwardzi soɛr aman do,
Wɔsoɛr na wɔnntɔ da.

MHB 307
4 . Ma ndaase a onnyi ewiei nyɛ Nedze
Wɔ dɛm kan hyɛnn no ho,
Dɛ ɔma wiadze sunkamm hyerɛn
Fi sor adzekyee nserɛmɛn m'.

MHB 307
5 . Me kra dzi dɛw dɛ ɔbɛka
Nyimpa a modɔ No n' do,
Kodu dɛ m'bohu enyimnyam
Wɔ sor man fɛɛfɛw n' mu.

MHB 308
1 . Ewuradze, W' asɛm tsim, 
'No na yɛhwɛ nantsew,
Nyia ɔgye no nokwar
Nya kan nye enyigye.

MHB 308
2 . Atamfo ba hɛn do a, 
W' asɛm yi hyɛ hɛn dzen,
Awerɛkyekyer nsɛmpa,
N-kwagye amandzɛɛ.

MHB 308
3 . Ɔbra n' ehum tu hɛn, 
Na sum gye hɛn do a,
Ne kan hyerɛn ma hɛn,
Na ɔkyerɛ hɛn kwan.

MHB 308
4 . Woana botum akyerɛ 
Ahotɔ nye dɛw a
W' asɛmpa yi dze ma
N-tsetsekwaa nyinaa?

MHB 308
5 . Ehumbɔbɔr nsɛmpa, 
Ɔboa atseasefo;
N-kwasɛm, ɔkyekye
Hɔn a wɔda wuso werɛ.

MHB 308
6 . Ewuradze, ma yenhu 
No mu adzesua krɔnkrɔn n',
Na yaadɔ, yeesuro Wo,
Daa nyinaa yaabɛn Wo!   Amen.

MHB 309
1 . EWURADZE, bu nkwa
Paanoo n' bi ma m',
Dɛ mbrɛ ibubuu bi mu
Po no ho no;
Nwoma krɔnkrɔn n' no mu
Na mohwehwɛ W',
Mo sunsum per hwehwɛ W',
O nkwa Asɛm!

MHB 309
2 . Ɔwo yɛ Nkwa Paanoo,
Ewuradze ma m'
W'asɛm nye nokwar no a
Ɔgyee me no
Ma menye Wo ndzidzi
Nnya nkwa wɔ sor;
Kyerɛ m' ma mondɔ W' nokwar
Na Ɔwo nye ɔdɔ.

MHB 309
3 . Owura, ma Wo Sunsum
No mbra mo do,
Na ɔnka m'enyiwa,
Na meehu adze;
Kyerɛ m' W'asɛm mu nokwar a
Ehuntsa no,
Nwoma a eyi akyerɛ n' mu
Muhu Ewuradze.

MHB 31
1 . Nyame da Noho edzi:
Hom mma yɛntonton No,
Yɛmfa enyidzi mbra N'enyim;
Nyame wɔ N'asɔrfi m'.
Hɔn a wɔwɔ m'nyina nyɛ komm,
Yɛmfa enyidzi ntwa nhwe N'enyim.
'No nko nye
Hɛn Nyame, Hɛn Gyefo:
Yi Ne dzin ayɛw daa.

MHB 31
2 . Nyame da Noho edzi:
Tsie, wɔrobɔ nsanku,
Hwɛ, dɔm n' etwa ahengua n' ho ehyia.
Krɔnkrɔn, Krɔnkrɔn, Krɔnkrɔn,
Tsie dɛ ndwom n' rofow sor,
'Bɔfo, hotsewfo tow ndwom n'bi.
Kyɛn W'aso 
Tsie hɛn ha;
Ewuradze Jesus, tsie
Hɛn ayɛyi a ɔmmfata.

MHB 31
3 . Ɔwo nye nhyira Bura,
Bɛtsew mo sunsum ho:
Memfa mo werɛ nhyɛ Wo nko mu,
Tse dɛ abɔfo krɔnkrɔn a
Wohu W'enyimnyam no,
Ma montonton Wo daa daa nyina.
Ma Wo pɛ 
Nhyɛ W'asɔr
Wɔ asaase yi do
Dɛ mbrɛ ɔtse wɔ sor.  Amen.

MHB 310
1 . BER a metse me dan mu komm.
Wo Buukuu n‘ nko nyɛ me damfo.
We nsem ne nkaakaa ye me dɛw.
Meka Wo pɛ a wͻakyérɛw n’ ho asɛm,
Na mohwehwɛ sor esumadze m’
Kodu dɛ m’benya akomatͻm'.

MHB 310
2 . Ao, nkyɛ Wo sor adom nsɛm no
Aayɛ botae wͻ me nsɛm nyina m’!
Na m‘bɛyɛ Ewuradze kadofo,
Na ͻnye m’ bɛnantsew akasa;
Dɛm na m'akoma bohu No,
Na ͻdze dͻ adzɛw dabaa.

MHB 310
3 . Mpɛn pii a meda morohom no
Ao nkyɛ W'abodwee kasa no
Aama mo bom' akomatͻmu!
Ber a motwer m' Ewuradze,
Rotͻ nkom, moroso siar daaso
Na da a onnyiewiei ho nyikyerɛ.

MHB 310
4 . M‘benyan atow Gyefo ayɛyi n’
Na daa m'bͻbͻ ne nyina dawur,
Na ma W’adom kasa pa no
Mpem W'akoma mbra me gyirama do,
Fa dͻ mapa hyɛ me bra ma
Na fa m’ ka sor Asͻr no ho.

MHB 311
1 . EWURADZE, yehu Wo nokwar no daa,
W'asɛm yɛ nokwar, yɛ dɔ na ayamuyie,
W'ehumbɔbɔr tsen du akra a ayew nyina do,
Ɔbɔnfo kɔbesae dan benya W'adom.

MHB 311
2 . O ma menkamfo m'Agyenkwa mma wo,
Misi mo bo ka, Christ yɛ nokwafo;
Hɔn a wɔgye Ne frɛ do nyina benya nkwa,
Bra m'Agyenkwa hɔ, N'adom du obiara do.

MHB 311
3 . Ofi sor bɛgyee hɔn a wɔahera nkwa;
Abɔn, hom mbra mbɛgye Jesus dzin ndzi;
Ɔdze bɔn kyɛ, ɔma obiara fahodzi;
Sɛ bɔn nye w'adzesoa a; O bra Me nkyɛn ha!

MHB 311
4 . Dɛm a hom mfa ahobrɛadze ngye N'adom,
Twa hwe N'ananadze, gye No dɛw mu;
Yenya bɔnfakyɛ koraa wɔ Jesus dzin mu,
N'ahonya nye hɛn abɔdzin a yɛdze kɔ sor.

MHB 312
1 . HWƐ Nyame Eguambaa a ɔsoa
Wiadze nyinara bɔn fi hɔ!
Botoo, ɔfaa nkowaa suban
Na ɔtsenaa dɛtse dan mu;
Na yennhu N'enyimnyam no bio,
Nyame nye nyimpa bɛtsenae.

MHB 312
2 . Hwɛ bea a Nyame-nyimpa gyina
Refrɛ N'abɔdze a ayew wɔ fie!
Da biara ɔtserɛw Ne nsamu,
Akra a wɔaberɛ, Jesus frɛ hom!
Hom mbra mbɔhom wɔ Mo bo mu;
Gye dzi na m'bɛma w' ahomgye.

MHB 312
3 . Abɔnfo, hom ngye nsɛmpa n' ndzi,
Jesus rebɛgye hom akra!
Jesus aba, hom Wura nye no;
Hom nyina benya fakyɛ wɔ N' mu,
Nyia ɔpɛ biara benya nkwa;
Nyimpa yi da ho gye abɔn.

MHB 313
1 . Enyimnyam nka Nyame! Ɔayɛ adze kɛse!
Ɔdɔɔ wiadze ara ma ɔdze N' Ba maa hɛn;
Ɔno a ɔdze No nkwa bɔɔ werdam maa abɔn,
Na obuee nkwa abotsen dɛ obiara nhɛn mu;

Yi N'ayɛw! Yi N'ayɛw!
Ma adasa ntsie Ne ndze!
Yi N' ayɛw! Yi N' ayɛw!
Ma nkorɔfo ndzi ehurusi!
Ao, dua Ɔba Jesus do bra 
Egya No hɔ,
Na hyɛ No enyimnyam !
Ɔayɛ adze kɛse!

MHB 313
2 . Ao, nkwagye a odzi mu, bɔgya atɔdze!
Gyedzinyi biara nya Nyame anohoba n';
Abɔn mu ɔbɔn biara a ɔgye dzi ampa n',
Aber no ara onya Jesus hɔ fakyɛ.

MHB 313
3 . Ɔakyerɛ hɛn adzeson ! Ɔayɛ adze kɛse!
Yɛnam Ne Ba Jesus do dzi dɛw mbordo;
Wɔbɛsan hɛn ho koraa, na wɔbɔkrɔn hɛn,
Hɛn ahodwiriw na enyigye ber a yehu Jesus!

MHB 314
1 . Ma yɛntow anwanwa dɔ bi ho ndwom, 
Nokwar ɔdɔ a,
Ɔdɔ a ofi Sor Egya N' akomam'
Rehyɛ adasamba ma:
Anwanwa dɔ
Ɔwɔ hɛn Ɔsor Egya N' akomam'.

MHB 314
2 . Jesus, Agyenkwa n', dze dɛw sianee bae 
Bɛkaa 'Sɛmpa n';
Ɔduaa N' amandzehu pii do hwehwɛɛ
Hɔn a hɔn enyidar asa n'.
Hɔn a wɔayew n',
Otuaa kaw mbordo na ɔgyee hɔn nkwa.

MHB 314
3 . Jesus da ho hwehwɛ hɔn a wɔayew n': 
Wokyin yɛ dɛn?
No dɔ pɛ dɛ ɔkata hɔn bɔn do:
Afonafo, hom mbra fie!
Anwanwa dɔ
Ɔwɔ hɛn Ɔsor Egya N' akomam'.

MHB 314
4 . Anwanwa dɔ, bra mo so m'akomam', 
Bra bɛtsena hɔ:
Tsew me kra ho na oeefi dza ɔnntsenm'-
Enyiber nye atorsɛm mu.
Ahobrɛadzem'
Na mepɛ dɛ mepɛ Wo suanyi bi.

MHB 315
1 . TSIE ! Nsɛmpa ndze no regyegye;
Christ atseetsee dua no do;
Ehumbͻbͻr nsu repem weͻͻ;
’Biara nya adorn bafuu kwa.
Nkyii, bͻnyɛnyi,
Hwɛ Nyia owui maa wo No.

MHB 315
2 . Ao, guan kͻ ekyir koko no do!
Nkyii hyɛ ase weͻn na sͻr;
Christ frɛ wo nsunyiwa no ho;
Bra bͻhohor wo bͻn no,
Mma nnyɛ ekyim,
Bra N‘ hͻ bér a ibotum yi.

MHB 315
3 . Adom repem de esutsen;
Ͻama ͻpepé enya bi;
Ͻda ho ara repem krͻngyee
Fi Agyenkwa mfe m‘ ‘piratua m’:
’Biara nnkɛehéra;
Christ ewu, hom benya nkwa.

MHB 315
4 . Christ nko na ͻbɛyɛ hɛn kyɛfa,
Ͻrennkyɛr yebehyia m' sor,
Nkyii yeboguar po kɛse n’ mu.
Wͻ Pomfo kɛse No dͻ mu,
N‘amayɛ nyina
Na vebeyi akyerɛ.

MHB 316
1 . YƐATSE enyigye ndze bi;
Christ gye nkwa!
Ma enyigyesɛm yi mpetse;
Christ gye nkwa!
Fa asɛm no kɔ mbea nyina,
Fow mbepɔw na twa po so;
Hom nduom! Ewuradze ndze nye n';
Christ gye nkwa!

MHB 316
2 . Tow ndwom ma ɔmbor ɔsa n' do;
Christ gye nkwa!
No wu nye onnyiewie nkwa ntsi
Christ gye nkwa
Tow no bɔkɔɔ wɔ sum no m';
Ber a akoma hwehwɛ ehumbɔbɔr;
Tow konyim wɔ owumaa do;
Christ gye nkwa!

MHB 316
3 . Hom mma ehum no ndze kɛse;
Christ gye nkwa!
Aman nyina mbɔ ose sesei;
Christ gye nkwa!
Tsea m', nkwagye a odzi mu, wɔnntɔ,
'Dze ma wiadze mbea nyina-
Hɛn konyimdzi ndwom nye yi;
Christ gye nkwa!

MHB 317
1 . OBIARA a ͻtse n‘, ͻmma ndze no do!
Mfa nhyira nsɛmpa no ntsérɛw wiadze nyina;
Tsérɛw ’nyigyesɛm wͻ mbea a nyimpa du n’ nyina:

    Obiara a ͻpɛ n’ ͻmbra.
    Obiara a ͻpɛ n’! Obiara a ͻpɛ n’! 
    Ͻmbͻ dawur n' wͻ mbͻnsa na
    nkokwaa do;
	Egya dͻfo no refrɛ’ akobͻfo fie;
	Obiara a ͻpɛ n’ ͻmbra.

MHB 317
2 . Obi a ͻreba n’ mma ͻnnyɛ ekyim,
Bér a abow no ebuei yi hɛn mu ntsɛntsɛm;
Jesus nye nokwar no na nkwa kwan no;
Obiara a ͻpɛ n’ ͻmbra. '

MHB 317
3 . Obiara a ͻpɛ n’, ’nohoba n’ si pi,
Obiara a ͻpɛ n’ betséna dabaa wͻ hͻ,
Obiara a ͻpɛ n’ benya nkwa a onnyi ewiei:
Obiara a ͻpɛ n’ ͻmbra.

MHB 318
1 . NYIMPA mba, ebɛn ntsi na hom,
Hwetse dͻ nguan a wͻaba hu’i?
Nkwasea, ebɛn ntsi na horn kyin
Fi dɛm nokwar dͻ yi ho?

MHB 318
2 . Oguanhwɛfo bɛn na ͻdwe
Wͻ ehumbͻbͻr na adͻe ho,
Dɛ Agyenkwa a ͻbɛma
Yɛabɛtséna N'ananadze?

MHB 318
3 . Nyame ehumbͻbͻr a ͻtsérɛw,
Tse dɛ epo tɛtɛr no a
Ayamuyie bi wͻ ne pɛryɛ m‘,
Ͻsen fahodzi koraa.

MHB 318
4 . Etuuyɛ wͻ hɛ ma abͻn.
Na adom pii ma apapafo;
Agyenkwa n’ wͻ ehumbͻbͻr,
Ayarsa wͻ No bͻgyaa m’.

MHB 318
5 . Nkwagye pii wͻ hͻ ma hɛn wͻ
No bͻgyaa a wohuei gui n’ mu;
Edɛw wͻ hͻ ma hɛn nyina
Wͻ Jesus amandzehu m’.

MHB 318
6 . Nyame No dͻ no, ͻtserɛw
Sen nyimpa n’adwen nsusui.
Na 'Domankoma N’akoma m’
Wo ayamuyie nwanwa.

MHB 318
7 . Sɛ ͻdwe wͻ hɛn dͻ mu a,
Nkyɛ yɛbɛgye W‘asɛm edzi,
Na hɛn bra nyinara bɛhyerɛn
Wͻ Ewuradze Ne dɛw mu.

MHB 319
1 . AKRA 'werɛfo a hom kyin
Fi nhyira finimfin no,
Hom nkɔ Jesu a wɔsɛɛn N' hɔ,
Hom nguan nkɔ N'epirakur ho;
Hom ntɔ ahosan nsu n' mu;
Hom nsoɛr nkɔ Nyame nkwa mu.

MHB 319
2 . Hwehwɛ asomdwee kwan Christ mu,
Asomdwee a onnyi kabea;
Ne yaw no ma w' ahotɔ,
Ne pen a ɔdze ruwu ma w' nkwa;
Ma N'asehwe no mpegya w',
Ma Christ nyɛ wo adze nyina.

MHB 319
3 . O hom ngye nokwasɛm n' ndzi;
Nyame dze Ne Ba ama hom,
Afei hom so enyi bɛgye;
Hom nnya sor nkwa wɔ ase,
Hom ntsena sor abrabɔ n' mu,
Wɔ enyimnaym dɔ asetsena mu.

MHB 32
1 . ABƆDZE Wura a idzi sor hen,
W'enyimnyam wɔ ewia na nworaba m';
Eyɛ adze nyina ne farbaa,
Naaso ebɛn hɔn a wɔwɔ dɔ.

MHB 32
2 . N-kwa Ewia a ikenyan hɛn
Ma adzekyee kan hyerɛn hɛn kwan mu;
Hɛn enyidado Woraba,
Wo kan no hyerɛn hɛn sum mu.

MHB 32
3 . Sɛ imuna a, hɛn bra yɛ sum,
W'adom gye a, na hɛn ewia epue;
Wo nyankontɔn kyerɛ ehumbɔbɔr,
Bɔn da nkyɛn a adze nyina Wodze a.

MHB 32
4 . Ase nye sor nkwa nyina Wura,
Wo kan nye nokwar, W'ewia n', dɔ a;
W'ahengua hyɛnhyɛnn enyim no,
Yɛnnhwehwɛ hɛnankasa hɛn kra.

MHB 32
5 . Ma Wo nokwar n' nyɛ hɛn adehye,
Nkenyan akoma a ɔhwehwɛ W',
Kɛpem dɛ W'asomfo benya
Kan krɔnn na sor gyaframee kor.
                  		Amen.

MHB 320
1 . Ana ahaw, na aberɛ, 
Na wo kɔn ebu?
Tsie! Obi dɛ, Bra, na m' bɛma w'
Ahomgye.

MHB 320
2 . Ana akam bi wɔ No a, 
Medze m' bohu No?
N' anan ho, Ne nsam', nye Ne mfem'
Wɔ epiratua.

MHB 320
3 . Ana kyɛw bi so N' a ɔma 
Ɔyɛ dɛ ɔhen?
Nyew, ahenkyɛw ara ampa;
Na nsoɛ dze a.

MHB 320
4 . Sɛ muhu N' n a meka No do a, 
Ebɛn na m' benya?
Amandzehu, nye ɔfona,
Nye nyinsuwa.

MHB 320
5 . Sɛ menngyaa dɛ meka No do a, 
'Bɛn na nkyii m' benya?
Ɔfona, nye yaw, nye Jordan
Botwa mu.

MHB 320
6 . Ana mese N' dɛ ɔngye m' a, 
Ɔbɛse m', Oho?
Dabi; gyedɛ sor nye asaase
Etwam' kɔ.

MHB 320
7 . Muhu N', ka No do, meper a, 
Obehyira  m' ampa?
Ahotsewfo nye asɛnkafo
Bua dɛ, Nyew!

MHB 321
1 . Ewuradze, matse nka dɛ 
'Rowora nhyira nsu pii,
Edze rofɔw daadze a oetwie,
Ma bi nsosɔ mo so do,
                   'Mi dɛm yi.

MHB 321
2 . Mma mmpa mo ho, dɔyɛfo Egya, 
M' akomam' wɔ bɔn so ampa;
Ɔfata dɛ igya m' hɔ dze,
Na fa mbɔbɔr hu me so,

MHB 321
3 . Mma mmpa mo ho, Agyenkwa brɛfo, 
Ma mondɔ Wo na mentar Wo;
Mo kɔn adɔ W' enyimtsewee;
Ber a 'refrɛ yi frɛ me so,

MHB 321
4 . Mma mmpa mo ho, Sunsum tumfo, 
'Wo na ibue furafo enyi;
Jesus Ne yie ho Dasefo,
Ka tum kasa n' kyerɛ me so,

MHB 321
5 . Nyame dɔ krɔnn a ɔnnsaker, 
Jesus bɔgyaa a ɔsom bo,
Nyame adom a ɔmmbɔ adze n',
Dua mo so do yi kyerɛ,

MHB 322
1 . Jesus gye ndzebɔnyɛfo; 
Bɔ adomsɛm yim' kyerɛ
Hɔn a wofi sor kwan mu,
Wɔahwe ase, reyɛ ekyim. 
Si do tow, si do tow bio; 
(Si do ara tow, Si do ara tow)
Christ ɔgye ndzebɔnyɛfo
(Christ ɔgye ndzebɔnyɛfo)
Amandzɛɛ n' ma wɔntse ase;
(Amandzɛɛ n', kyerɛ mu yie)
Christ ɔgye ndzebɔnyɛfo.

MHB 322
2 . Bra, ɔbɛma W' ahomgye; 
Twer No: N' asɛm si no pi:
Ɔgye abɔn mu abɔn;
Christ ɔgye ndzebɔnyɛfo.

MHB 322
3 . M' akoma mmubu me fɔ bio, 
Mo ho san wɔ mbra n' enyim;
Nyia ɔhoor mo ho fi no
Apata mbra no koraa.

MHB 322
4 . Christ ɔgye ndzebɔnyɛfo, 
Emi mpo a mo bɔn dɔɔ so;
Me nkekae nyinaa botu;
Ɔnye m' bɛhɛn sor man mu.

MHB 323
1 . HOM mbra nsɛmpa aponto ase,
Abͻn, Jesus to nsa frɛ hom;
Mma obiara nnka ekyir ’siandɛ
Nyame afrɛ adasa nyina.

MHB 323
2 . Hom mbra, mo wura somaa m’ hom hͻ,
Ͻto nsa frɛ nyimpa nyina:
Obiara mbra, abͻnfo mpo,
Christ mu ndzɛmba nyina ayɛ krado.

MHB 323
3 . Hom mbra, akra a bͻn retseetsee hom,
Ekyimafo a horn hwehwɛ ahomgye,
Ehiafo, mpakye, efurafo,
Akͻaba wͻ Christ mu ma hom.

MHB 323
4 . No dͻ kɛse no hyɛ obiara,
Bra bͻsͻ konyimdzi dͻ n’ hwɛ;
Gyaa woho ma No dͻ tum no,
Na mma nnko nntsia wo Nyame bio.

MHB 323
5 . Aber no nye yi, mma nntwentweͻn!
Ewuradze da a ͻagyé ato m’ nye’ i;
Ͻfrɛ wo aber yi, bra mu,
Tséna ase ma Nyia owui maa obiara n’.

MHB 324
1 . Abɔn, 'kɔbesaefo, hom mbra, 
Bahatɔfo, epirafo,
Jesus rotweɔn agye hom nkwa;
Tsema na tum ahyɛ N' ma;
Ɔyɛ Tumfo
Ɔpɛ, mma hom nngye kyim bio.

MHB 324
2 . Hom mbra, akɔhweaban, hom mbra; 
Hom nhuhor Nyame ayamuyie,
Nokwar gyedzi, nnuho mapa,
Adom a ɔtwe hɛn bɛn N',
Wɔmmfa sika,
Bra Jesus hɔ bɔtɔ bi.

MHB 324
3 . Hom mbra, hom a hom kɔn ebu, 
Hom a asehwe epira hom;
Sɛ hom rotweɔn ayɛ yie ana a,
Hom nnkɛba dabiarada;
Nnyɛ atsenenee a,
Abɔn na Jesus bɛfrɛe.

MHB 324
4 . Mma tsibowaba nnyɛ w' mma nkyinkyin, 
Mma emudzi nnyɛ w' adwendwen,
Emudzi a ɔregye ara nye,
Ibohu wo hia a ihia N':
                   'Yi ɔdze ma w';
Ɔyɛ Sunsum 'napawi.

MHB 324
5 . Nhwɛ! Nyame-nyimpa N' afow sor, 
Gyina No bɔgyaa do dzi ma W',
Fa woho ma N', fa ma N' koraa;
Mma adwen fofor nntwa ntamu!
           	Jesus nkotoo
na otum yɛ abɔn yie.

MHB 325
1 . ABƆN, hom mbra Ewuradze nkyɛn,
Christ mu paradise wɔ hɔ bio;
Suo ndzepa a ɔdze ama w' no mu,
Adom nsɛmpa a onnyi kabea.

MHB 325
2 . Fakyɛ a wɔdze No bɔgyaa akyerɛw,
Nyame asomdwee bata ho;
Enyi a ohu, nka a ɔtse
Esumasɛm nnuhu a ɔyɛ dɛw.

MHB 325
3 . Nokwar yaw a no ho yɛ har
Ɔmaa akoma a ebubu nan,
Nyinsu a ɔkyerɛ dɛ wɔdze akyɛ w',
Ahomgu a ɔdze wo kra kɔ sor.

MHB 325
4 . Bemdzi enyito, dɛw atsetsee,
Ayamuyie a onnyi kabea,
Ahobrɛadze a ɔdwe mapa
Kyerɛ anwanwa dɔ wɔ mo do.

MHB 325
5 . Ɔgye adom nwanwa tum mbordo,
Seraph bɔfo ne nkataenyim;
Anwanwadze a ɔnnka no ho
Na sor kommyɛ dɔ ne nyina.

MHB 326
1 . ABϽN, hom ntsie asɛmpa n’; hom
Nyɛ ntsɛm mbra m‘Ewuradze pon ho!
Mfa nyansa nhu hom adorn da n’;
Biribiara ayɛ krado‘ hom mbra!

MHB 326
2 . Egya no ayɛ krado dɛ
Ͻbɛfew N’ammbantsɛm ba ano;
W’Agyenkwa ayɛ krado dɛ
Ͻdze Ne nsamu bͻgya kyerɛ w'.

MHB 326
3 . No dͻ sunsum n' ayɛ krado
Dɛ ͻbegye dza ͻyɛ dzen no,
Na ͻdze bͻgya n’ edzi dase,
Na ͻahor Nyankopͻn mba ho.

MHB 326
4 . Abͻfo ayɛ krado rotweͻn
Edzi nyim wͻ wo siar fi n' mu;
Woesiesie nsanku na ayɛyi
Wͻ nkwagyé adorn nwanwa no ho.

MHB 326
5 . Egya, Ͻba, Sunsurn Krankran,
Nye dͻm a wͻhyérɛn ayɛ krado;
Sor nyina robͻbͻ ose dɛ
’Wufo asoɛr, woehu hͻn a wͻayew.

MHB 327
1 . ABϽN, hom nsan, hom wu dɛn?
Bͻfo n' bisa hom siantsir;
Nyame no a ͻmaa hom nkwa n’,
Na ͻmaa hom nye No tsénae n',
Obisa hom, N’abͻdze,
Siantsir a ͻwͻ dɛ horn wu;
Bͻnnyiayɛfo, ebɛn ntsi a?
Dɛ hom pow No dͻ, hom wu?

MHB 327
2 . Abͻn, hom nsan, hom wu dɛn?
Hom Gyefo n' bisa siantsir,
Nyamé a ͻpoon hom akra,
Na owui ma hom nyaa nkwa no;
Na hom bɛma oewu gyan?
Hom asɛm hom Ewuradze bio?
Abͻn a wͻapon hom, ebɛn
Ntsi na hom pow N'adom wu?

MHB 327
3 . Abͻn, hom nsan, hom wu dɛn?
Nyame Sunsum bisa dɛm;
Ͻno a ͻkoe gyee hom daa nyina,
Fofͻͻw hom baa No dͻ ho n',
Ana horn nnkɛgye N'adom n'?
Hom bɛda ho apow nkwa?
Hom a wͻahwehwɛ hom daa.
Hom bͻhow Nyame werɛ ewu?

MHB 328
1 . ABAHATƆFO, hom mbra,
M'bɛma hom ahomgye!
O Jesus Ne siar ndze no a,
Wɔtse n' yaw akoma m'!
Ɔka nyira fakyɛ na
Adom, asomdwee na
Dɛw so a ɔmmbɔ adze da,
Wo dɔ a onntwa m' da n' mu.

MHB 328
2 . 'Kyimakyimafo, hom mbra,
Na mebɛma hom kan!
O Jesus No dɔ ndze no a,
Ɔma dɛw wɔ sum mu!
Yaw hyɛɛ hɛn akoma ma,
Nna yeenya afom hɛn kwan;
Na Ɔwo abrɛ hɛn enyigye,
Ɔma yɛtow ndwom daa.

MHB 328
3 . Hom mberɛwyɛfo, hom mbra,
Na mebɛma hom nkwa!
O Jesus Ne ndze a ɔbɔ hyew,
Na ɔboa hɛn aperdzi m'!
Ɔtamfo n'enyi aber;
Ɔko n' yɛ hu na ɔwar;
Ɔwo ayɛ hɛn akatakyi,
Na ahoɔdzenfo mbordo.

MHB 328
4 . Na obiara a ɔba no,
Monnkɔtow no akyen!
O Jesus, akomatɔm' ndze a
Otu hɛn ekyingye;
Ɔfrɛ hɛn abɔnfo yi
Dɛ yensi m' mbra Wo hɔ,
Kaansa yɛnnsɛ, yɛmmfata a,
Dɔ kɛse a ɔmmbɔ adze da.

MHB 329
1 . JESUS N'adͻfo nyina, hom ntwe mpin,
No dͻ brɛ n' ho adze wͻ abͻdzin enyim,
Dze frɛ horn dɛ hom mbͻsͻ No konyim n’ nhwɛ,
Na hom ndzi dɛw wͻ Jesus No dͻ n' mu hͻ.

MHB 329
2 . Guanhwɛfo a owui dze gyee No nguan;
Abahatͻfo a wͻaba asesa
Etwa Wo ho ehyia akwan nyina do;
Rotweͻn bͻnfakyɛ wͻ Jesus N’adom mu.

MHB 329
3 . Efurafo nam Jesus dzin mu hu adze,
Wohu hͻn Wura, ka Eguambaa No do;
Mpakye nantsew, tutu mbirika, si mpire;
Mmum kasa ka Jesus N’ adom no ho, asɛm.

MHB 329
4 . Etsitsifo tse N’akomatͻm’ ndze n’,
Ͻma wodzi dɛw wͻ Jesus hͻn wura m’;
Wͻdze w’ bͻn akyɛ wo, wͻagye w’ ato mu;
Wotsie na sor pue wͻ hͻn akoma mu.

MHB 329
5 . Wͻma akwatafo nyina ho san,
Ewufo tse Ne ndze soɛr fi hͻn bͻn m’;
Jesus N’ehumbͻbͻr m’ ayarfo bͻ esu,
Na wͻka nkwagye nsɛmpa n’ kyérɛ ehiafo.

MHB 329
6 . Wͻhwehwɛ N’ wohu N’, bisa, hͻn nsa ka;
Adasa Adamfo, ͻma wͻgye N’ dzi:
Wͻdan kͻ Jesus do, wͻgye“N’akyɛdze, 
Na medzé enyimpi kͻ N’adom ahenman m’.

MHB 329
7 . O Jesus, per dzi nyim, W’atamfo do.
W’adͻyɛ nda edzi, Wo bͻgyaa mpetse;
Da Wo nkwagye n' edzi, kyérɛ nyimpa nyina,
Na ngyirama nyina ntow ndwom fofor no.
		Amen.

MHB 33
1 . ONNYIEWIEI Nyame, yɛma hɛn
Akoma do tow ndwom yi W' ayɛw;
Wo ndwuma a ɔwɔ asaase nyina tonton W',
 Yɛsom Wo , nyimpa nyina Ewuradze;
Hɛn domankoma Egya nye Wo,
Yɛkotow wɔ W'ahengua enyim.

MHB 33
2 . Sor abɔfo tow W'ayɛyi,
Dom Ewuradze, ahemfo Hen;
Cherubimfo paa m' yi W' ayɛw,
Seraphfo tsea m', 'Korsa Nyame!
Wɔtsea m', Krɔnkrɔn, krɔnkrɔn, krɔnkrɔn!
W'enyimnyam hyɛ sor na ase ma.

MHB 33
3 .	Hɛn tsetse egyanom Nyame,
Tsetse nkɔnhyɛfo yii W' ayɛw,
Asomafo krɔnkrɔn kuw no
Gyina hɔ enyigye na enyimnyam m';
Ahotsewfo na nkɔnhyɛfo n'
Bɔ m' yi Wo tum kɛse n' ayɛw.

MHB 33
4 . Atɔfo nyimnyam kuw ne tsir,
Wɔdze Wo hoahoa hɔnho daa;
Asɔr a ɔwɔ wiadze afanan nyina,
Yi no sor Farbaa no ayɛw;
Na wɔnye ahengua ho dɔm no
Per tow ndwom ma Ɔkorsa no.

MHB 33
5 . Egya a W'ahendzi mmbɔ adze,
Wɔdze tum na dɔ nyina ma Wo;
Wɔtonton Wo Ba kortoo no,
Ɔnye Wo kyɛ enyimnyam na tum;
Sunsum Krɔnkrɔn no ma yehu
'Hotsewfo daa 'Wer ɛkyekyefo n'.
   Amen.

MHB 330
1 . O JESUS, Ͻwo gyina
Pon a wͻatow m' ekyir,
Na 'rotweͻn abotar mu,
Dɛ ebɛhɛn akͻ m’.
Fɛr nka hɛn Christian 'nuaam a
Yɛsoa Ne dzin nsɛwhyɛ n’;
Fer, o fɛr nka hɛn mprɛnsa ,
Dɛ yɛma ogyina hͻ.

MHB 330
2 . O Jesus, Ͻwo robͻ m',
Hwɛ, Wo nsa n' ho wͻ tua.
Na nsoɛ kyew bi hyɛ Wo tsir;
Nyinsu asɛɛ W’enyim.
O ͻdͻ a ͻtra ntseasee,
Ͻtweͻn abotar mu!
O bͻn a onnyi saso,
Ͻtow abotsen mu.

MHB 330
3 . O Jesus, Ͻwo resérɛ
Wͻ ahobrɛadze mu;
O Me mba, muwui maa hom,
Na horn bɛyɛ Me dɛn? '
Ewuradze, fɛr na yaw mu,
Afei yebue abow n’
Agyenkwa dͻyɛfo, bra m’,
Mma nngya hɛn hͻ ara da.   Amen.

MHB 331
1 . HWƐ! Mowɔ abow no ano,
Na tise Mo ntotɔserɛ yi,
Me ndze bɔkɔɔ se; Akoma bɔn,
Ana membra m'? Ana membra m'?
      HWƐ! Mowɔ abow no ano,
      Na tise Mo ntotɔserɛ yi,
      Akoma brɛfo a bɔn ahyɛ ma,
      Ana membra m'? 
      Ana membra m'?

MHB 331
2 . Mosoaa nsoɛ ahenkyɛw, wo ntsi,
Motweɔɔn mber tsentsen abotar m';
Akoma brɛfo a bɔn ahyɛ ma,
Ana membra m? Ana membra m'?

MHB 331
3 . Monnkɔtotɔ aserɛ wo gyan;
Kaa M'awerɛhow na Me yaw!
Muwui gyee hom fii hom bɔn mu,
Ana membra m? Ana membra m'?

MHB 331
4 . Medze dɛw fi ɔsor brɛ wo,
Nye fakyɛ asomdwee na dɔ;
Akoma brɛfo a bɔn ahyɛ ma,
Ana membra m? Ana membra m'?

MHB 332
1 . HWƐ! Hɔho bi wɔ abowano!
Ɔrobɔ m' berɛww, ɔabɔ mu pɛn;
Ɔatweɔn akyɛr na ɔrotweɔn,
Nnyɛ nyɛnko bɔn biara dɛ Ɔno.

MHB 332
2 . Ana ɔbɛyɛ nyɛnko pa?
Ɔbɛyɛ nyɛnko ara ampa,
Nazareth Barimba n' ara a;
Wɔdze Ne ntar nuu bɔgya mu.

MHB 332
3 . Ma ɔmbra m' 'siandɛ adasamba
Anngye hɔho dɔyɛfo enyi;
Hɔn a ɔnye hɔn tsena no,
Gyirama nnkotum aka hɔn dɛw.

MHB 332
4 . Mbom hu na mma nnhwinhwin yi ho,
Bea a Jesus kɔ no, odzi hen,
Odzi hen na ɔnnkɔ obiara afa;
Hɔn a wonntsie n', ɔwɔ dɛ wowu.

MHB 332
5 . Akra hɔn Hen, Asomdwee Hen,
O ma W'ahendzi nyɛ prɔmprɔm!
Adwen biara mbue abow n' kɛse,
Adasa nyina nyɛ N'ahenman.

MHB 333
1 . Bra ma hɛn a yɛgye Christ dzi 
Ntonton hɛn Agyenkwa,
Yɛmfa enyigye ndze nkamfo
N' adom enyimnyam no.

MHB 333
2 . Ogyina bɔnyɛnyi biara 
N' akoma ekyir robɔm';
Nyia ɔasɛɛ koraa nnyi dɛ ɔpam N' bio,
Anaa ɔyɛ ma ɔkɔ.

MHB 333
3 . Yɛnam adom do tsie Wo ndze, 
Pen do dɛ yi hɛn bɔnm',
Yesi pi dzi dɛw enyidarm',
Dɛ Ɔwo 'bɛhɛn mu.

MHB 333
4 . Bra mu ntsɛmara, sor Hɔho, 
Na mma mmfi ha nnkɔ da
Nye hɛn ndzidzi, ma edziban no
Nyɛ ɔdomankoma dɔ.    Amen.

MHB 334
1 . EDUOKRON akron n' na wɔda sɔkyee
Wɔ hɔn nguambuw n' nwin ase,
Na kor efir edzi koko n' do,
Efi siar abow n' ho koraa,
Wɔ botan kɛse kwawee no do,
Efi Guanhwɛfo No dɔ n' ase.

MHB 334
2 . Ewuradze, W'eduokron akron n' wɔ ha;
Ana wɔnndɔɔ so mma Wo?
Guanhwɛfo no buaa dɛ, Medze yinom
Atɔ dɔnsuar efi me nkyɛn;
Kaansa kwan no kyeakyea, yɛ kronn mpo a,
Mokɔ sar no do kɔhwehwɛ Mo nguan.

MHB 334
3 . Hɔn a wɔapon hɔn n' mu biara ennhu
Mbrɛ esu n' si na ɔdɔ,
Na sum bi a Ewuradze faa mu n' yɛɛ kapee,
Ansaana oruhu No nguan n',
Ɔtsee no su wɔ sar no do hɔ,
Dɛ ɔyar dzendzen a orubowu.

MHB 334
4 . Ewuradze, bɔgya a ɔsosɔ kwan m'
Wɔ koko do no fi hen?
Wokyii bɔgya n' maa nyia ɔtɔɔ gon no,
Ansaana wɔdze no resan,
Ewuradze, Wo nsamu piratua n' fi hen?
Anafua yi na dɔm pii piraa me.

MHB 334
5 . Sor bobɔ mu wɔ akoko nyina do,
Na mbotantsim sorɔnsorɔmbea
Hɔ na su fii kɔr sor pon ano;
Dzi dɛw, mehu Mo guan no,
Abɔfo tseatseaa mu wɔ ahengua n'ho;
Dzi dɛw, Ewuradze dze no reba.

MHB 335
1 . Mma mmpa mo ho, Agyenkwa brɛfo, 
Tsie mo mbɔbɔr su;
'Reyaa W' ano kyerɛ binom,
Mma mmpa mo nko ho.

  Agyenkwa, Agyenkwa, 
  Tsie mo mbɔbɔr su!
  Na 'refrɛfrɛ m' asɛfo yi,
  Mma mmpa mo nko ho.

MHB 335
2 . Mbɔbɔr ahengua enyim ha 
ma m' akomatɔm';
Mokosɔw ha awerɛhow mu
Na pa m' ekyingye.

MHB 335
3 . Motwer Wo yie no nkotonoo, 
Mohwehwɛ W' enyim;
Yɛ mo sunsum pirafo edur,
Nam W' adom do gye m'.

MHB 335
4 . M' aweɛkyekyer n- sunyiwa, 
'Wo 'kyɛn me nkwa mpo;
Mowɔ woana wɔ ase ha,
Anaa sor dɛ 'Wo?

MHB 336
1 . AYAMUYIE mu na Jesus bae
Bɔpoon me kra mbɔbɔrhu mu,
Fii 'nyimguase na bɔn bun mu,
Nam adom do gyee me.
       Ɔmaa mo do fii anhwea mu
       Ɔdɔ nsa na ɔdze twee me,
       Fii isum mu kɔr ekan mu;
       Yi N'ayɛw, ɔmaa mo do.

MHB 336
2 . Ɔfrɛ me ber a nna minnyim,
M'akoma bɔnfo nnyaa nnyanee
Na minnyaa nntsin N'asɛm do no,
Ɔdze kyɛɛ m', maa mo do.

MHB 336
3 . Nsoɛ piinara wowɔɔ N' tsir ho,
Mprɛgow dzendzen bobɔɔ Ne nsamu,
Ber a ofi dɔ kɛse mu
Gyee m' afɔdzi na yaw m'.

MHB 336
4 . Afei metse sorsor noho,
Me kra m' muhu dɛ oye koraa,
Naaso minnyim siantsir biara a 
Otwaar dɛ ɔma mo do.

MHB 337
1 . NYAME dɔɔ bɔn wiadze a ayew
Na asehwe n' asɛɛ no n';
Nkwagye a odzi mu, som bo,
Ɔdze ma hɔn nyina kwa.
   O ɔdɔ a, anwanwa dɔ a,
   Nyame dɔ a ɔwɔ ma m';
   Ɔdze m'Agyenkwa n' fi sor bae
   Ma obowuu Calvary.

MHB 337
2 . Medze gyedzi gye N' dɛ medze,
Nyame Ne Ba a ɔsasoɛr,
No wu no enya apon me
No bɔgyaa ahor me.

MHB 337
3 . ‘Dɔ dze ‘nyimnyam emudzi n’ ba,
Ma N’ahotsewfo hu
Siar a ofi bɔn ho ɔgye mu
Wɔ Christ gyedzi nko mu.

MHB 337
4 . Akra agyendzifo dze dɛw kɔ
Hɔ na wo so benya
Enyimnyam nkahwɛ ase ha,
Wɔ sor nkwa a onnyi ewiei mu.

MHB 337
5 . Wɔmma hɔn a wɔapon hɔn nyina
Nhua 'bɔnsam do konyim,
Nye owu ber mu konyimdzi wɔ 
Christ hɛn Hen Ewuradze m'.

MHB 338
1 . Per gye hɔn a wɔreyew, 
Tse ma hɔn a woruwu,
Hwim hɔn fi bɔn na adakamaa mu:
Su ma dza ɔafom kwan,
Ma asehwefo do,
Se hɔn dɛ Jesus tum dɛ ɔgye nkwa.

   Per gye hɔn a wɔreyew, 
   Tse ma hɔn a woruwu,
   Jesus yɛ mbɔbɔrhu, ɔbɛgye nkwa.

MHB 338
2 . Sɛ wɔmmfa N' nnyɛ hwee mpo a, 
Ɔda ho rotweɔn.
'Rotweɔn ɔba a oenu noho n' ɔagye n'.
Enye hɔn nka n' ka pa,
Enye hɔn nka n' berɛww;
Sɛ wɔgye dzi ara a ɔdze bɛkyɛ.

MHB 338
3 . Sɛ abɔnsam daadaa 
'Nyimpa n' akoma a,
Nyame N' adom twe n' ekyir a ɔyɛ:
Eyɛ no ayamuyie,
Ekyerɛ no Wo dɔ a,
Dza nkyɛ ɔnntse no afei ɔbɛtse.

MHB 338
4 . Per gye hɔn a wɔreyew: 
Dwuma 'i da wo do;
Ewuradze bɛma w' ho ahoɔdzen.
Frɛ hɔn ma wɔnsan mbra,
Fa abotar twe hɔn;
Se kobɔfo n' dɛ Gyefo n' wui maa no.

MHB 339
1 . BRA, O kwantunyi a minnyim Wo,
Ͻwo a motwer Wo ’so munnhu W’!
Mo nkorͻfo edzi m’enyim kan kͻ,
Afei aka emi na W’ nko;
Menye W’ bɛtsena anafua ’i nyina
Edzi aper kɛpem adzekyee.

MHB 339
10 . Tsenenee Ewia no dze ayarsa;
Epue, ahyerɛn wͻ mo do,
Mo honam mu ahom asa;
Na me kra no nkwa fi Wo hͻ:
Mo mboa nyina wͻakora n’ sor.
Wo su na Wo dzin nye Ͻdͻ.

MHB 339
11 . Mayɛ apakye mpo a, mo bo dwe
Kesi ͻbra kwantsiaa yi ewiei;
M’awerɛhow na me mberɛwyɛ mu
Wo nko W’ nkyɛn na minya ahoͻdzen;
‘Nngya me ma minnkyinkyin gyan kwa,
Wo su na Wo dzin nye Ͻdͻ.

MHB 339
12 . Meyɛ mbérɛw ’so mikyir sɛɛfo n’,
Midzi hɛll, wiadze na bͻn do:
Midzii dɛw huruw, tu mo kwan,
Medze twitwi kͻ fie dɛ ͻtwe
Mfesantsen nyina dze akyerɛ dɛ
Wo su na Wo dzin nye Ͻdͻ.

MHB 339
2 . Onnhia dɛ m'bɛka m' nyimpa ban,
M’esumasɛm na mo bͻn akyérɛ W’,
Ͻwo a abͻ me dzin afrɛ m’,
Hwɛ Wo nsamu’ na kenkan no hͻ;
Mibisa W’ dɛ Woana nye W’ koraa?
Ba Wo dzin kyerɛ me seseiara.

MHB 339
3 . Kwa na reper agye Woho,
Minnkegyaa Wo mu ara da!
Ͻwo nye Nyia owui maa me n’;
Ma munhu Wo nsumaa mu dͻ n’
Méreper, minnkegyaa W’ ma aakͻ da,
Gyedɛ muhu W’ dzin na Wo su.

MHB 339
4 . Ana Wo dzin a wͻmmbͻ no
Ennkɛda n’ edzi akyerɛ m’?
Meserɛ Wo, ka kyerɛ me;
Mepɛ dɛ muhu no sesei.
Meréper, minnkegyaa W' ma aakͻ da,
Gyedɛ muhu W’ dzin na Wo su.

MHB 339
5 . ‘Bɛn ntsi na mo honam a ͻhwer
Bͻkͻ do enhwinhwin daa dɛm?
Mobor me yaw do ka n’ hyɛ koraa,
Me mbérɛwyɛ mu na meyɛ dzen.
Na sɛ m'ahoodzen nyina pa a,
Menye Nyame Ba n’ bedzi nyim.

MHB 339
6 . Fa Woho ma m’, na meyɛ mberɛw,
Ha migyina abagura mu daa;
Kasa, na hyira m’akoma,
Yɛ aso rna n’enyiber mpaabͻ.
Kasa, ͻno nnkefi ha akͻ,
Na rna munhu dɛ eyɛ dͻ.

MHB 339
7 . Ͻda ntsi Ͻwo wui maa me!
M’akoma tse W’ano wasa;
Adze akye ma sum apa,
Wiadze nyina eyɛ ͻdͻ krͻnn;
Ihu nyimpa nyina mbͻbͻr:
Wo su na Wo dzin nye Ͻdͻ.

MHB 339
8 . Me mpaabͻ du Nyankopͻn enyim,
Na minya adorn a onnyi kabea;
Gyedzi m’ muhu W’ enyim na enyim,
Muhu W'enyim na minya nkwa!
Mennsu ara kwa, na mammper kwa:
Wo su na Wo dzin nye Ͻdͻ.

MHB 339
9 . Agyenkwa, minyim mbrɛ etse,
Jesus, ͻbͻn bafan Adamfo;
Mma mmfi me nkyɛn adzesaaber mpo,
Tsena na dͻ me kͻ ewiei;
Wo mbͻbͻrhu mmpa ara da,
Wo su na Wo dzin nye Ͻdͻ

MHB 34
1 . BƐKYEBO, a wonnhu Wo, O Nyansabuakwa!
Nyame, kan a yɛmmbɛn na isuma mu;
Osiarfo, Nyimnyamfo, O Tsetse Nyame!
Otumfo, Katakyi, yɛkamfo Wo dzin.

MHB 34
2 . Ɔwo 'nnhom, emmpɛ ntsɛm, eyɛ kan nwanwa;
Innhia hwee, emmpɛ hwee, idzi hen tum mu;
Wo pɛrpɛr dɛ bepɔw a ɔkrɔn kɔ sor,
Wo fua yɛ ayamuyie na dɔ nsunyiwa.

MHB 34
3 . Ema obiara nkwa, akɛse na nkumaa;
Na nkwa nyina ewɔ mu, nokwar nkwa nye Wo;
Yefifir yɛ prɔmprɔm dɛ ndua do nhaban,
Yenyinyam, yewuwu; Ɔwo nnsakyer da.

MHB 34
4 . Egya Onyimnyamfo, Kan Egya mapa;
W'abɔfo hyɛ kata hɔn enyim tonton Wo;
Enyimnyam nyina sɛ Wo; boa hɛn ma yenhu;
Kan fɛɛfɛw ara na ɔdze Wo suma hɛn.

MHB 34
5 . Bɛkyebo, a wonnhu Wo, O Nyansabuakwa!
Nyame, kan a yɛmmbɛn na isuma hɛn;
Osiarfo, Nyimnyamfo, O Tsetse Nyame!
Otumfo, Katakyi, yɛkamfo Wo dzin.

MHB 340
1 . BRA, ao, Kwantunyi nanaben,
Meda ho kura W’ na munnhu W’ !
Mo dͻm n’ edzi m’enyim kan kͻ
Ma ͻaka mo nko wͻ Wo nkyɛn;
Wͻ nkyɛn na anago yi m’bɛtsena,
Yeedzi aper ekodu adzekyee.

MHB 340
2 . Ereper kwa dɛ befi nsa,
Monnkͻgow me nsamu ara da,
Ͻwo nye Barimba a owui maa me n’?
Da Wo nsumaa mu dͻ n’ edzi;
Ereper, minnkegyaa W’ ma aakͻ,
Gyedɛ muhu Wo dzin, Wo su.

MHB 340
3 . Nkyii suo mo mu, na mayɛ mbérɛw, ,
Mowͻ awérɛhyɛm’ wͻ m’abagura m’;
Kasa nhyira m’ kyérɛ m’akoma,
Me mprempren mpaabͻ mpuhim Wo;
Kasa, ͻno nnkefi ha akͻ, 
Ka kyérɛ m’, sɛ Wo dzin nye Ͻda a.

MHB 340
4 . Ͻdͻ a ! Ͻdͻ a ! Iwui maa me!
Metse dɛ ’wasa m’akoma m’;
Adze kye, sunsum twa m’ hwew hwew,
Awͻmbea Ͻdͻ mapa nye Wo;
Ihu emi na obiara mbͻbͻr:
Wo su na Wo dzin nye Ͻdͻ.

MHB 341
1 . ABER, bɛn na Wo dɔ
Bɔtwe m' afam Wo bom'?
Me kra bɛsan dabɛn akɔ
N'ahomgye a onnyi ewiei m'?

MHB 341
2 . Wo penkyɛr adom no
Ekyerɛɛ n' wɔ mo do kwa,
Ɔfrɛ m' dɛ monhwehwɛ W'enyim;
Kotow bisa mo dɔ.

MHB 341
3 . Mokotow W'ananadze !
Mo kɔn dɔ fahodzi,
Meper dɛ nkyii mitsie Wo frɛ
Na mopow adze nyina ma W'.

MHB 341
4 . Epow adze nyina
Dze agye m' efi mbusu m',
Esɔɔw bene wɔ ase ha,
Dze agye m'akoma huhuw.

MHB 341
5 . M'akoma huhuw ne ngyee
Maa abɔdze nyina Nyame
Ɔbɛbraa dɛ ɔdasanyi
Na owuu mpaa kwan do.

MHB 341
6 . M'bɛda ho ayɛ ekyim dɛ
'Dze biara a mowɔ ma n',
Motwe me kra fi wiadze ho
Ma Jesus Ne nsa aka?

MHB 341
7 . Oho, migyaa m', migyaa m'
Moronnkora do bio,
Dɔ a oruwu n' ka m' hyɛ bun m',
Mebu W' konyimdzifo.

MHB 342
1 . BRA ma yɛmfa akoma bobɔe
Nsan nkɔ Ewuradzi hɔ;
Hɛn Nyame yɛ domfo, ɔremma
Ankonam nnkyi nyinsu.

MHB 342
2 . Ne ndze tram ehum a orutu,
Ɔma ehum no yɛ komm;
Kaansa ɔdze nsa dzendzen tsea a,
Otum so dze gye nkwa.

MHB 342
3 . Anago m' yaw akɔ do akyɛr;
Wipuei bɛbrɛ hɛn kan;
Nyame bɛba, na yɛbɔsoɛr
Enyigye m' wɔ n'enyim.

MHB 342
4 . Hɛn akoma m' yɛpɛ ehu Nyame a,
Yebohu N' yeedzi dɛw;
Ne mbae bɛyɛ dɛ adzekyee,
Ne ndze dɛ anapa ndwom.

MHB 342
5 . Ɔtse dɛ ha momon do bɔw,
Otu nka huan petse; 
Dɛ mpetsema a ɔdze adɔwber ba,
Ma bea a oetwei dzi dɛw.

MHB 342
6 . Ne mbae bɛhyira hɛn akra,
Na ɔahyerɛn enyigye m';
Dɛm siar adzekyee no bɛpam
Anago awerɛhow n'.

MHB 343
1 . AO NYAME, hen na montwe mbɛn
Na mombɔ m' adze wɔ W'enyim?
Ihu me dɛn wɔ W'enyi do?
Memfa bɛn mbra mbɛgye adom?

MHB 343
2 . Dodow a wɔfata W'enyim,
Wɔ dɛ wɔfa W'asɛm kwan do,
Wotsiw pɛrpɛr, wonya tsema,
Nye Nyame nantsew berɛww gyedzi m'.

MHB 343
3 . Kaansa me bra nkyii ayɛ Wodze a,
Sesei 'bra nntum mmpon dza ɔasen,
Kaansa mapow ne nyina ama Wo a,
Woara Wodze, mesan dze ma W'.

MHB 343
4 . Bɛn na mowɔ a wɔdze werɛ twer?
Minnyi hweeara, mennsɛ hweeara,
M'ahopɔw mpo wommbu no hwee,
Enyimguase amen m'enyimnyam.

MHB 343
5 . Migyina W'enyim dɛ midzi fɔ,
Muhu W'ebufuw wɔ mo do,
Ɔtsen dɛ atsɛmbu nkɔ do,
Na ɔtsen dɛ Wo Ba ewu.

MHB 343
6 . Jesus Eguambaa ekyi bɔgya,
Ɔsoaa hɛn bɔn wɔ dua no do,
Hɛn mpaa ho ɔbɔɔ Ne tsir adze,
Oewie! Oewu ama emi.

MHB 343
7 . Hwɛ mbrɛ oesi gyina ahengua enyim
Rowora konyimdzi mpaabɔ no!
Ɔdze Ne mfem' na Ne nsa kyerɛ,
Na wɔayɛ mo mfonyin wɔ hɔ.

MHB 343
8 . Ɔtse ase daa, ɔserɛ ma me,
Ɔsɔr dɛ menye N' bedzi hen;
Amen wɔ dza Ewruadze se n' do,
Jesus, Wo mpaabɔ rennyɛ gyan.

MHB 344
1 . JESUS ndzebɔnyɛfo Nyɛnko, 
Muguan hwehwɛ mboa fi Wo nkyɛn ,
Maberɛ wɔ wiadze ɔnye bɔn;
Tserɛw Wo nsamu na gye me.

MHB 344
2 . Yɛ me kra a ɔyar no edur;
Wo nko na 'bɛma meedzi mu,
Mahwe ase na wɔadom me
Kɛpem dɛ Wo su n'hyerɛn mo mu.

MHB 344
3 . Afei mehu dɛ mankasa
Munnkotum afata ama Wo;
Ntsi migyaa ne nyina m' ma Wo;
Edwuma no yɛ Wo nko dze.

MHB 344
4 . Wankasa si ɔdan no mu,
To m'akoma pan na hɛn mu;
Iyi nko bɛma mo ho atsew,
Iyi nko beyi bɔn akwa.

MHB 345
1 . MBEAMUDUA a woehyira do ase
Na akra a wɔahaw nya ayarsa,
Wo mu minya nkwa nye ahomgye;
Christ a iwui, maba!

MHB 345
2 . Bɔn a mayɛ no wɔ adwen, nyɛe
Na kasa mu aka mo ho;
Meserɛ Wo bɔgyaa ne fakyɛ;
Christ a iwui, maba!

MHB 345
3 . Maberɛ, pɛsɛankonya na
Enyigyehun a ɔmma enyidar,
W'epirakur mu na musuma;
Christ a iwui, maba!

MHB 345
4 . Ɔwo nyim me yaw na suro,
W'adom na me mfe a masɛɛ;
Afei fa nyinsu tsew mo ho;
 Christ a iwui, maba!

MHB 345
5 . Sɛ mubotum mpo a, meremmfa
Me yar a Wo nko sa no nnsie,
Mokotow mbeamudua n' ase;
Christ a iwui, maba!

MHB 345
6 . Guar m' na hohor me nkekaaba,
Mma mo bɔn biara nnka mo ho;
Yaw mu mpo na mo ho san yie;
Christ a iwui, maba!

MHB 345
7 . Mepɛ maayɛ dza Ɔwo pɛ,
Agye m' atsew m' ho wɔ Wo mu,
Ɔnam dza W'adom yɛ m' mu ntsi;
Christ a iwui, maba.

MHB 346
1 . JESUS, nokwar na adom ahyɛ W' ma,
W'adom bor mo bɔn nyina do,
Naaso meda ho hwehwɛ W'enyim;
Bue Wo nsa na yɛ me etuu,
Na ma mensan mbraWo hɔ bio,
Na kɔ do ara dɔ bɔnyɛnyi.

MHB 346
2 . Inyim mbrɛ ibesi dze m' asan,
Na agye mo sunsum a ahera;
Wo nokwar ehumbɔbɔr ntsi,
Fa kyɛ m' na mma mennyɛ bɔn bio;
Yɛ mo sunsum pirafo edur,
Na yɛ m'akoma mpaabɔ fie.

MHB 346
3 . Ma ɔbo akoma nyɛ dɛ honam,
Yi bɔn nkataenyim no fi hɔ;
Fa Wo bɔgyaa guar m'akoma,
Dua Wo dɔ no do yi fi hɔ;
Hyɛ etuatsew akoma yi do,
Yɛ no botoo, yɛ no fofor.

MHB 346
4 . Ao, Ewuradze, ma m'akoma a
No ho popo wɔ bɔn enyim;
Ma me bɔn ho nyameuro,
Dua no mo mu ma ɔngye ndwow,
Ama meesuro Wo tum no,
Na maammfom Wo dabiara da.  Amen.

MHB 347
1 . O KONYIM Ewuradze, bra,
Ma yenhu Wo tum no;
Fa W'asɛm no bɔdobaa no
Bubu akoma bo yi.

MHB 347
2 . O nkyɛ hɛn nyina ahyɛ ase
Eesu wɔ hɛn gyim ntsi,
Na yeefi bɔn nyinara ho,
Aasan hɛn Gyefo nkyɛn!

MHB 347
3 . Ma yenhu hɛnho nye Wo ara,
Wɔ hɛn siar da yi mu;
Ma hɛn nnuho a ɔkɔ nkwa mu,
Na yi hɛn bɔn nyina.

MHB 347
4 . Ma yengyaa hɛn ekyingye no,
Na ma hɛn fahodzi;
Fa yaw krɔnn hyɛ ɔkra biara mu,
Na ma n' asomdwee krɔnn.

MHB 347
5 . Ewuradze, ma hia ndwir hɛn,
Na afei ma hɛn ahonya;
Ma yenhu hɛn nyarba nyina,
Na yenhu n'ano edur.

MHB 347
6 . Ma hɛn afɔdzi ho nyimdzee,
Na yi adzesoa n' fi hɔ;
Tseetsee na hor akoma a ahaw n' ho
Wɔ nkwa bɔgya no mu.

MHB 347
7 . Ma hɛn bɔn tsebea yi nda edzi,
Ka dɛ wɔdze akyɛ hɛn;
Fa krɔnkrɔnyɛ siesie hɛn koraa,
Na fa hɛn kɔ sor fie.   Amen.

MHB 348
1 . O AGYENKWA, Israel Hen,
Fi Wo sor ahengua do hwɛ m',
Ma W'adom dɛɛdɛw mapa n'
Ngow me dɛm ɔbotan yi;
Nyame, dan bo yi honam,
Hwɛ m' na bubu m'akoma.

MHB 348
2 . Fa Wo Sunsum ka m'enyim
Ma mo bɔn nyina nda edzi,
Bɔn a otsia Wo kan na dɔ;
Dza ɔbɔɔ me Nyame mbeamudua m' n',
Ma munhu na mentse nka;
W'adehye bɔgya n' mpem bio.

MHB 348
3 . Jesus, hwehwɛ W' nguan a wokyin,
Ma memper dɛ mebɛsan,
Ma monhwɛ Wo na munsu
Wenwennwen dɛ Peter ara,
Kɛpem dɛ W'adom bɛgye m',
Na inyim dɛ modɔ Wo!

MHB 348
4 . Ma mumbopue W'enyim ara
Dɛ towgyenyi bɔbɔfo n',
Memmfata dɛ mebɛn Wo;
Bɔ m'akoko a ɔnnsɛ yi do,
Bɔnyɛnyi totɔserɛ dɛ;
Nyankopɔn, hu me mbɔbɔr!

MHB 348
5 . O kaa me korakora,
Ber a menam 'wu bɔnsa mu;
Ma munhu mpata bɔgya n';
Sɛ m'ahoɔdzen nyina sa a;
Ma me kra a ɔabɔm yi nhu
Jesus a wɔ bɔɔ N' mbeamudua m' n'!   Amen.

MHB 349
1 . JESUS, sɛ etse dɛmara a,
Sɛ W'anohoba nyina tsim hɔ a,
Ma W'ahendzi mbra m'akoma m';
Yɛ m' 'dzefo na meyɛ hianyi;
Fa W'akoradze nyina ma me,
Minnya sor ahenman mo mu.

MHB 349
2 . Ehyira hɔn a hɔn werɛ ahow;
Na hwɛ, daa meka Wo ho mmɔn;
Munnkotum ahom ara da
Kɛpem dɛ 'bɛma m' ahomgye;
Ɔwo a eyɛ asomdwee Hen n' bɛba
Na meenya Ɔwerɛkyekyefo n'.

MHB 349
3 . Nhyira a wɔdze ma hɔn nyina a
Wɔdze kɔm hwehwɛ Wo n' wɔ hen?
Nyame ho kɔm na nsukɔm dze m';
Hwɛ dzebɔnyɛnyi a ɔahaw no,
Ma me asomdwee a ɔmmbɔ adze
Na fa Wo tsenenee hyɛ me ma.

MHB 349
4 . Ewuradze, sɛ etse me yaw a,
Mifi mo mu bɔ mpaa a tsie;
Tsie W' Sunsum Ne ntsea m' m'akoma m',
Hyɛ dza me kra reka no nsew;
Ma m'apensi no ho mbuae pa
Na kyerɛ dɛ Ɔwo na emi yɛ kor.

MHB 349
5 . Hyerɛn W'edwuma do na pam sum,
Hyerɛn Wo kan mu ama meehu;
Se me kra dɛ: Wo kan aba,
Nyame enyimnyan ahyerɛn wo do,
W'akodzi nye awerɛhow etwa m';
Ma w'enyi do na 'nnkosu bio!.

MHB 35
1 . ASAASE n'ahoɔfɛw ntsi,
Osian wimu ne fɛɛfɛw ntsi,
Ɔdɔ a ofi hɛn awoo m'
Ɔabɔ hɛn aprɔw ntsi:

Ɔdomfo Nyame, yɛdze
Hɛn ayɛyi afɔr yi brɛ Wo

MHB 35
2 . Adzekyee na adzesaa mu
Dɔnhwer biara ahomka ntsi,
Kokwaa, bɔnsa, dua na nhyiren,
Ewia, bosoom, nworaba kan:

MHB 35
3 . Asowa na enyiwa ho dɛw,
Akoma na adwen mu dɛw 
Sunsum mu koryɛ a ɔka
Tsibowa na adzehu bɔ m' ntsi:

MHB 35
4 . Adasamba hɛn dɔ ntsi,
'Nua, 'kyerɛbaa, ɔwofo, ba,
Asaase, sor anyɛnkofo
Hɔn ho nkaakaa pa no ntsi:

MHB 35
5 . W'akyɛdze a odzi mu biara a 
Edze ama hɛn mbasantsen,
Honam na sunsum mu adom,
Asaase na sor nhyiren ntsi:

MHB 350
1 . Medze akomá a yaw ahyɛ n' má, 
Ewuradze na merefrɛ Wo;
W'adom ehumbɔbɔr ká pii;
Me Nyankopɔn, hu me mbɔbɔr.

MHB 350
2 . Motwe me nsa hwe mo bo do, 
Afɔdzi á ɔyɛ dur ahyɛ m' do;
Christ na Ne mbeamudua nye mo sú;
Me Nyankopɔn, hu me mbɔbɔr.

MHB 350
3 . Migyina ekyir nyinsu egur m' 
Munntum mma m'enyi do wɔ sor;
Wo na ihu me yaw nyina;
Me Nyankopɔn, hu me mbɔbɔr.

MHB 350
4 . Nyɛ ayamuyie na ndzepa a mayɛ 
Na obotum etua bɔn kor kaw;
Calvary nkotoo na muguan kɔ
Me Nyankopɔn, hu me mbɔbɔr.

MHB 350
5 . Wonya pon me bɔn nye hɛll m' a, 
Ma menya adehye dɔm n' kɛtsená a,
M'abɔdo ndwom daa bɛyɛ dɛ,
Nyankopɔn na oehu m' mbɔbɔr.

MHB 351
1 . METSE Wo ndze dɛɛdɛw n' 
Ewuradze, dɛ erefrɛ m'
Ma maatsew moho, wɔ bɔgyaa a
Ɔpem Calvary do n' mu.

    Ewuradze, maba! 
    Maba Wo hɔ ndɛ! 
    Guar m', tsew mo ho, wɔ bɔgyaa a 
    Ɔpem Calvary do n' mu.

MHB 351
2 . Kaansa meba mberɛwm' a, 
Woara bɛhyɛ me dzen:
Ebɔhor mo ho bɔn nyina
Ma mo ho aatsew koraa.

MHB 351
3 . Jesus, 'Wo na efrɛ m' 
Kɔ gyedzi na dɔ mu;
Ema m'enyidado asomdwee
Wɔ ha a wɔdze kɔ sor.

MHB 351
4 . M'akomam' siar dwuma n' 
'Wo na ehyɛ no ma;
Edze adom gu adom do
Ma ɔhyɛ bɔn tum do.

MHB 351
5 . Wonhua Jesus bɔgyaa! 
Wonhua Jesus N'adom!
Wonhua Jesus, hɛn Ahoɔdzen
Nye Ndzeyɛtsenee!

MHB 352
1 . BƆN na mbusu hyɛ m' do,
Ama m'akoma ayɛ dur,
Atamfo pii soɛr tsia me a,
Mennkɛpa abaw ara da.

MHB 352
2 . Murunntum mmfa akoma a 
Aprɔw mmba W'enyim koraa,
Ɔwo a eyɛ krɔnkrɔn, tumfo,
Edze bɛkyɛ m' ara.

MHB 352
3 . Minyim dɛ meyɛ mberɛw,
Na meyɛ bɔn daa nyina,
Ɔwo ema hɔn a wɔhwehwɛ,
Ebɛma m' ahoɔdzen.

MHB 352
4 . Munnkosuro m'atamfo;
Mirinngyaa mu mma ɔhaw, 
Mennkɛma awerɛhow ahyɛ mo do;
Ibetsie me mpaabɔ.

MHB 352
5 . Mo Pomfo Ne dzin mu,
Medze moho ma Wo;
Sɛ memmfata dɛn ara mpo a,
Me Nyame bɛgye me.

MHB 353
1 . Mbrɛ metse yi ara, minyi hwee ka 
Dɛ wɔkaa Wo bɔgyaa gui maa m',
Na efrɛ m' dɛ membra Wo nkyɛn,
Nyame Eguamba, maba!

MHB 353
2 . Mbrɛ metse yi ara, monnkɔtweɔn dɛ 
Mara meper tu me kra ho fi,
'Wo na Wo bɔgyaa tum tu fi,
Nyame Eguambaa, maba!

MHB 353
3 . Mbrɛ metse yi ara, kansa aperper 
Ɔnye ekyingye piinara
Ko nye suro amen me mpo a
Nyame Eguambaa, maba!

MHB 353
4 . Mbrɛ metse yi ara, hianyi, furafo; 
Enyiwa ɔnye ahonya,
Dza mihia nyina wɔ Wo mu,
Nyame Eguambaa, maba!

MHB 353
5 . Mbrɛ metse yi ara, ebɛgye m', 'beyi m', 
Edze bɛkyɛ m', na atsew mo ho
Megye W'anasɛm dzi n-tsi
Nyame Eguambaa, maba!

MHB 353
6 . Mbrɛ metse yi ara, Wo dɔ kɛse n' 
Ebubu mpampi nyina mu,
N-kyii m'bɛyɛ Wo nko Wodze,
Nyame Eguambaa, maba!

MHB 353
7 . Mbrɛ metse yi ara, adehye dɔ n' 
Ne trɛ, no war, no bun, no krɔn,
M'bɔsɔ wɔ ha na sor mahwɛ
Nyame Eguambaa, maba!

MHB 354
1 . OHO, nnyɛ abagura mu
Na meba W' hɔ;
Oho, nnyɛ ekyingye mu
Na mubu ntwɛr;
Bɔn ebu mo do dze,
'So 'yi nye m' ntotɔserɛ;
Jesus ewu.

MHB 354
2 . Aa! M'emumyɛ no
Ayɛ adaaben,
Onnyi mbanano so,
Bɔn ebu do;
Bɔn a ɔanndɔ Wo mpo,
Bɔn a ɔanntwer Wo na
Onnyi mbanano.

MHB 354
3 . Ewuradze, yaw mu
Meka mo bɔn;
Meka mbrɛ metse kyerɛ W'
Mbrɛ m'tse biara;
Hor mo ho bɔn nyina,
Guar me kra ndɛ da yi,
Ma mo ho ntsew.

MHB 354
4 . Nokwafo, pɛrpɛr nye W',
'Dze kyɛ obiara;
Dɔfo yamuyiefo nye W';
'Frɛ abɔbɔfo;
Owura, ma Wo bɔgyaa n',
Nyame Eguambaa bɔgyaa n',
Ɔmpem me kra m'.

MHB 354
5 . Ɔkra a ɔda mo mu 'i wɔ 
'Somdwee na kan;
Na menye W' bɛnantsew,
Dɔfo a yennhu W';
Motwer Wo, me Nyame
Gye me fa kwan no do a
Hwee nnyi hɛn ntamu.

MHB 355
1 . MABERԐ asaase na bͻn adzesoa,
M'enyi tua sor, na mo kͻn dͻ, m‘bɛhɛn m’;
Hͻ adzebͻn biara nnkenya tsénabea,
Naaso metse ndze bi se me dɛ: Bra!

MHB 355
2 . Ͻbͻn a ͻtse dɛ emi, m’besi dɛn enya
Enyidar egyina bea krͻnkrͻn  no do?
M’besi dɛn ekopué ahengua fufuw n‘ ho?
Naaso abasa pii atsen rotwe m' kͻ hͻ.

MHB 355
3 . Bér a meper dɛ mubodua sor kwan mu n’,
Bͻn ammpa mo ho adzekyee nyina,
Naaso adom nsɛm no gu m'asowa m’ daa:
Nu woho, gye dzi; wobeyi w’ efi m’.

MHB 355
4 . N-dzé a metse no yɛ Jesus Ne ndze;
Ne nsa na ͻtsérɛw mu dɛ ͻrotwe m’ no,
Na No bͻgyaa na ͻgyé obiara nkwa,
Na migyina ahengua n’ enyim a mo ho asan.

MHB 355
5 . Ͻno no ohun me wͻ owu sardo n’,
Ni ͻyɛɛ m’ owuodzi wͻ sor Egya N’ Ba mu,
Na daa nyina beebi a me kra bɛtséna no,
Ͻma m’ N’adom fakɛe n’ na ͻdze ma m’ daa.

MHB 355
6 . O bͻnfakyɛ ’Damfo, ma me kra nhyɛ
Mbrɛhoadze, abotar na mpaabͻ atar,
Ama Egya N’abangua do n’, m’atar pa n’
Aayɛ Wo tséneneebea do hͻ atar.

MHB 355
7 . Nyew, ’Wo na ibeyi ano ama m’, tsénenee Wura:
Ndzépa nyina Wodzé a, medze yɛ akatua;
Wodze nsoɛ kyɛw a, medze sika' ahenkyɛw a;
Minya nkwa, Ͻwo dze Wo nkwa ato hͻ.

MHB 355
8 . Kaw a medze W’ yi murunntum nntua ho hwee;
Naaso ma dza ͻwͻ m’akoma m’ biara
Mary ’kyɛdze n', ma mo som nkyérɛ;
Akyɛ m’ dza  ͻso ’i, mo so m’ dͻ nyɛ kɛse.   Amen.

MHB 356
1 . NYAME nwanwanyi! W'akwan nyina
Da Wo ho abɔdzin n' edzi;
Fakyɛ adom a onnyi kabea
Bor W'anwanwadze nyina do:
        Fakyɛ Nyame bɛn tse dɛ Ɔwo?
        Anaa woana wɔ adom yi bi?

MHB 356
2 . Ɔyɛ nwanwa; yɛdze enyigye
Nya hɛn Nyame hɔ bɔnfakyɛ;
Hɛn adaaben bɔn ho fakyɛ,
Fakyɛ a Jesu bɔgyaa tɔe a!

MHB 356
3 . Fakyɛ a ofir Nayme a yɛafom N',
Hɛn bɔn kebii no ho fakyɛ a,
Dza Jesu bɔgyaa ntsi yenya a!
Fakyɛ a ɔdze etuatsewfo ba a!

MHB 356
4 . Nkyɛ adom a wɔto n' abaw a onnhyia 'i,
O dɛm Nyame anwanwa dɔ yi,
Dze ayɛyi aahyɛ wiadze ma,
Dɛ sor adwontow kuw n' ara!

MHB 357
1 . JESUS a abrɛfo nya hɔn
Ahomgye a odzi ewei Wo mu,
Adwembɔnfo hɔn duyɛfo,
Bɔhwɛ me hia nye me yaw nyina;
Na ma me kra mbɛda Wo do,
Kodu dɛ atsetsee botwa m'.

MHB 357
2 . M'abɔ ko efi Nyame nkyɛn,
Midzi ɔbra mu akɔnaaba,
M'ekyima mbea nyinara do,
Naaso mennya etsidaa koraa;
Metu faa aba me Nyame nkyɛn,
O nsu no da ho eyir tɛntɛnn.

MHB 357
3 . Mibegyaa pɛsɛakonya mu,
Na maaba Wo hɔ nye me pɛ;
Tsen W'adom nsa fa suo mo mu,
Kɔ ɔdɔ apam-daka n' mu,
Agyenkwa, gye ɔkra brɛfo yi,
Na ma ɔnhom wɔ Wo bo mu.

MHB 357
4 . Fa asomdwee a ɔnnsesa da
Hyɛ m'akoma mu ma ɔnhom;
Ma m'ekyimakyima nyina ntwa,
Na mma ommfi Wo nkyɛn ara bio;
Na ma monsɔ W'ayamuyie nhwɛ,
Ma mentsena Wo dɔ mu daa.

MHB 358
1 . MBƆBƆRHU bun donkonn no,
Mbɔbɔrhu wɔ hɔ ma me?
Me Nyame No bo adwe
'Mi ndzebɔnyɛfo hen ho?

MHB 358
2 . Mesiw N'adom kwan akyɛr,
Meyi N'ebufuw akyɛr,
Ne frɛ n' mammfa annyɛ asɛm;
M'asehwe ahaw No akyɛr.

MHB 358
3 . Ɔsɛɛ dɛm dɔ 'i mo ho dɛn?
Bisa sor Kasamaafo n',
Hwɛ siantsir nyina wɔ N'enyim,
Wɔ adom ahengua enyim.

MHB 358
4 . Agyenkwa n' gyina hɔ ma m';
N'etua ɔkyerɔ tserɔw Ne nsamu,
Minyim dɔ Nyame nye ɔdɔ;
Jesus tse ase da ho dɔ m'.

MHB 358
5 . Jesus fi sor noho bua;
Na nnyɛ ɔdɔ nye Wo wu nyina?
Ana Wo werɛ mmfir ndzebɔn?
'Pen dɛ mefew W'anan ho?

MHB 358
6 . Meserɛ dɛ hu me mbɔbɔr;
Hwɛ me kra na frɛ no bra;
Ma ɔbo no ndan honam,
Hwɛ na bubu m'akoma.

MHB 359
1 . MIFI bun no mu su frɛ Wo,
Ewuradze, tsie me mpaa!
Adom ntsi yɛ aso tsie me,
Mma minnya abagura;
Sɛ itsin emumuyɛ do a,
Na obiara nya n'akatua a,
Woana begyina W'enyim?

MHB 359
2 . Wo dɔ nkotoo mu na yenya
Hɛn bɔn ho mpatadze;
Ɔbra pa biara mpo yɛ gyan,
Hɛn ndwuma nyina nnsɛ hwee;
Na obiara eenntuw noho,
Na ɔdze suro aagye W'adom,
Eehu dɛ tsenenee fir Wo.

MHB 359
3 . M'enyidar wɔ Ewuradze mu,
Mubu m'edwuma huntuma,
N'asɛm nko ara na motow do,
Na motwer N'ayamuyie,
Na medze moho hyɛ Ne nsamu,
Ɔyɛ m'aban, botan nye kyɛm,
Na No mboa na motweɔn daa.

MHB 359
4 . Na sɛ ɔkyɛr ma adze sa,
Ma adze kye bio so a,
M'akoma renngye Wo tum kyim
Na onnya abagura,
Israel mba, iyi na hom nyɛ,
Hom a Sunsum no awo hom,
Hom ntweɔn hom Nyame Ne mbae.

MHB 359
5 . Hɛn bɔn so, yeepira dodow,
Na yɛahwe ase sum mu;
No mbɔbɔrhu mboa nnyi ekyir,
No dɔ so kyɛn ne nyina,
Hɛn Guanhwɛfo pa a yɛtwer No,
Ɔno a ekyir 'i ɔbɔpon Israel
Efi hɔn bɔn nye awerɛhow m',

MHB 36
1 . Krɔnkrɔn, krɔnkrɔn, krɔnkrɔn, Otumfo Nyankopɔn! 
Hɛn ndwom bɔfow edu Wo nkyɛn anapahema;
Krɔnkrɔn, krɔnkrɔn, krɔnkrɔn, mbɔbɔrhufo, tumfo,
Nyame Baasa Kor, Ɔkorsa siarfo!

MHB 36
2 . Krɔnkrɔn, krɔnkrɔn, krɔnkrɔn, ahotsewfo sɔr Wo, 
Wɔtow hɔn sika nhenkyɛw gu ahwehwɛ po n' ho;
Cherubim nye Seraphim twa hwe W' enyim ara,
'Wo a obi annyɛ Wo, na itsim hɔ daa.

MHB 36
3 . Krɔnkrɔn, krɔnkrɔn, krɔnkrɔn; sɛ sum dze  Wo suma, 
Na dasanyi a omuo hu W' enyim a ɔnnyɛ mpo a
Wo nko na yɛ krɔnkrɔn, obi nnka Wo ho bio,
Wo tum, Wo dɔ, Wo krɔnkrɔnyɛ dzi mu!

MHB 36
4 . Krɔnkrɔn, krɔnkrɔn, krɔnkrɔn, Otumfo Nyankopɔn! 
W' edwinsa beyi Wo dzin ayɛw wɔ mbea nyina;
Krɔnkrɔn, krɔnkrɔn, krɔnkrɔn, mbɔbɔrhufo, tumfo,
Nyame Baasa Kor, Ɔkorsa siarfo!   Amen.

MHB 360
1 . SIARFO nye nyia oenya adom, 
Oenya Nyame nkorɔfo nhyira,
Na nyansa a ofi sor ba,
Na gyedzi a ɔyɛ dɔ edwuma.

MHB 360
2 . Nyia onyim dɛ Agyenkwa n' wui ma no n'
Wɔ enyigye a onnyi kabea;
Onya akyɛdze a wonntum nnka,
Onya ɔsor ntseasee no so.

MHB 360
3 . Ɔsor nyansa! Woana botum
Akyerɛ mbrɛ osi som bo?
Yɛpɛ nyansa kyɛn dwetɛ koraa;
Sika mapa nnye no nnsɛ koraa.

MHB 360
4 . Nkwa tsenenee ahyɛ Ne nsamu ma,
Ahonya pa a wɔkamfo daa;
Christ mu ahonya a ɔdze ma hɛn,
Na enyimnyam a ofir Nyame.

MHB 360
5 . Ɔfrɛ hɛn nyina kɔ dɛw mapa m',
Ahosan, krɔnkrɔn, sunsum m' dɛw;
N'akwan nyina yɛ enyigye akwan,
N'atsempɔn fɛɛfɛw yɛ asomdwee.

MHB 360
6 . Siarfo nye nyia ohu nyansa,
Nyia ɔdze n' sie n' nya siar mbordo;
Odzi wɔ N', ɔbɛyɛ N'dze daa;
Nyansa, Christ na Sor yɛ adze kor.

MHB 361
1 . Hen na me kra a nwanwa aka n' 
Ɔnhyɛ ase nhwɛ sor adze nko?
Onya a mefi wu na bɔn nsa,
Gyantsia a woeyi m' daa daa gya mu,
Minsi dɛn ntonton mbrɛ ɔsɛ,
Minyi Gyefo kɛse n' ayɛw?

MHB 361
2 . M'Egya, ao, minsi dɛn menka 
Yie a edze ayɛ me yi?
Dɛ hɛll na ebufuw nyimpa
Wɔafrɛ mo so Nyame ba bi;
M'bohu, m'bɛtse mo bɔnfakyɛ,
Ha ara m'benya sor enyigye!

MHB 361
3 . Aso m'bɔpow m'Egya no dɔ? 
Munnkobu N'akyɛdze no bi?
Aso m'beyi N'adom emuo?
Mbeamudua krɔnkrɔn n' no pow ntsi,
Aso ne tseneneesɛm no
M'bɛkam do wɔ m'akoma mu?

MHB 361
4 . Wiadze ntɔmpam', awartofo, 
Epoobɔfo, nwifo,hom ntsie!
Ɔrotweɔn ayɛ hom etuu;
Abɔn na N'adom gye hɔn sie;
Apaafo nnyi No ho hia;
Ɔbae bɛgyee dza 'ayew n' ara.

MHB 361
5 . Hom mbra, mo nuan'm afɔdzefo a 
Bɔn adzesoa retseetsee hom!
Kwan wɔ ne pirakur nom' ha,
Jesus ne mfem' tokura nom'
Ɔfrɛ hom ndɛ, afɔdzifo e!
Hom mbra, mo nuanom, hommbra fie!

MHB 362
1 . GYEDI Farbaa, bɛkyebo Asɛm,
No Sunsum hom ogyaframee;
Gyedzi a ɔtse dɛ no Wura,
Ɔtse dɛm ndeda, ndɛ na daa.

MHB 362
2 . Hɛn akoma brɛfo hwehwɛ Wo,
Ɔserɛ akyɛdze a onnyi kabea;
Ma Wo gya no ndzɛw wɔ hɛn mu,
Na wie gyedzi edwuma n' wɔ hɛn mu.

MHB 362
3 . Yɛgye W' dzi dɛ itum gye nkwa,
'Wo nye sesei Gyefo; gye hɛn!
Gyedzi ma yenya dza yɛpɛ,
Ndɛ dze, dza etwa m' na dza ɔbɛba.

MHB 362
4 . Obiara a ɔgye Wo dzin dzi n',
Onya Wo hɔ onnyiewei nkwa;
Na onya akyɛdze nyina ma noho
Fakyɛ, krɔnkrɔnyɛ nye heaven.

MHB 362
5 . Ndzɛmba a adwen nntum nnhu nyina,
Na onntum so nntse ase koraa n',
Dasegye dzendzen a odzi mu
Kyerɛ dɛ hɔn ntuadze fi sorsor.

MHB 362
6 . Gyedzi tow ne ntseasee nserɛmɛn,
Mununkum hotse, sum guan fi hɔ;
Na Nyia ohunta no da edzi
Ma dasanyi hu Nyankopɔn.

MHB 363
1 . GYEDI Sunsum, sian bra,
Yi Nyame kyerɛ hɛn;
Na ma yenhu Nyametsir no,
Mfa bɔgya n' ndzi dase,
Fa bɔgya no sera hɛn,
Ma hɛn enyiwa nhu dɛ 
Nyia owui maa abɔnfo no,
Oewu ama m' ampaara.

MHB 363
2 . Nyimpa biara nntum nnkyerɛ 
Dɛ Jesus nye Ewuradze,
Gyedɛ enyido abon n' efi hɔ,
Hom asɛm tseasefo n' do;
Ɔno yebohu dɛ
Bɔgya n' yɛ hɛn akyɛdze,
Na yɛdze dɛw aka mu dɛ
Ɔwo nye m' Wura, Nyame!

MHB 363
3 . O nkyɛ wiadze eehu
Mpata Eguambaa no !
Gyedzi Sunsum, sian famu beyi
Ne dzin mu tum n' kyerɛ;
Adom a nyimpa bohu,
Nkwangye tum a wɔdze ma;
Kasa kyerɛ adasa nyina,
Kasa akoma biara mu.

MHB 363
4 . Nyan gyedzi tseasefo n'
Ma obiara a ne nsa ka n';
Nyan dasedzi wɔ no mu daa,
Na ɔgye dzi ampa;
Gyedzi a odzi konyim,
Na otutu nkokwaa no,
Ɔgye obiara a ɔfrɛ Jesus nkwa,
Na ɔma wodzi mu ɔdɔ m'.   Amen.

MHB 364
1 . AO! Henfa na monkɔ?
M'adzesoa, yar na ɔberɛ;
Woana na menka m'asɛm nkyerɛ n',
Mfa ayawdzi nto n'enyim?

MHB 364
2 . M'Agyenkwa pa frɛ me;
Ebɛn ntsi na mekyɛr?
Ɔfrɛ ndzebɔnyɛfo kɔ fie,
Naaso motwetwe m' ho.

MHB 364
3 . 'Bɛn ayɛ m' akwambew a
Munntum mmfi ho koraa yi?
Ebɛn na ɔmma m'Agyenkwa mmfa
M'akoma nntsena mu?

MHB 364
4 . Ndom bi a minnyim na
Ɔwɔ m' mu rehaw me,
Ohonyi a munntum nntow nnkyen,
Ayɛ bɔn bɔ mo bo.

MHB 364
5 . Jesus, yi akwambew a 
Musuro dɛ mohwɛ n' kyerɛ m';
Mepɛ dɛ muhu dza osiw
Me Wo nkyɛn kwan no ndɛ.

MHB 364
6 . Akoma m' hwehwɛfo,
Hwehwɛ m'akoma mu;
Hyerɛn no dodoo mu nyina,
Na yi ntentan n' fi hɔ.

MHB 364
7 . Afei megye Wo dzi,
Eyɛ mbɔbɔrhufo;
Ewuradze, hwɛ me gyedzi,
O ma ɔnyɛ hɔ mma m'!   Amen.

MHB 365
1 . MO nkwagye Nyame, tsie me,
Boa me ma mengye ndzi;
Merba Wo nkyɛn ara
Maabɛgye Wo nhyira;
Bɔn ahyɛ me ma dodow,
W'epirakur nye mo guandɔbea,
      Eguambaa, abɔn Damfo,
      Wɔkaa W' bɔgyaa gui maa m'.

MHB 365
2 . Migyina ha dɛ woepira m',
Mema m'enyi do hwɛ W';
M'awerɛhow, me yaw seradze,
W'adom bɛn me daa nyina;
Dɛ mbrɛ etse ndeda no,
Etse dɛmara daapem nyina.

MHB 365
3 . Ewuradze, menndze hwee a
Medze bɔtɔ W'adom;
Meyɛ hianyi dze naaso,
Mma memmfa nsapan nnkɔ;
Meyɛ huntuma nye nso,
Me ndzeyɛɛ nyina yɛ bɔn nko.

MHB 365
4 . Nnyɛ asɛmpa anaa adwen pa
Na medze aba ha;
Fakyɛ a munntum nntɔ a,
W'akyɛdze na megye,
Maba dɛ nkan n' misii bae n',
Mebɛgye, nnyɛ dɛ mebɛma W'.

MHB 365
5 . Agyenkwa, mirimmfi W' mfem'
Pirakur nkyɛn nnkɔ da;
Ha na medze m' sunsum sie,
Ber a m'akoma m' tsew yi,
Iyi nye m'aserɛdze
Dɛ m'benya tsenabew wɔ sor.

MHB 366
1 . JESUS, Agyenkwa, Owura,
Abɔn 'brɛfo Nyɛnko,
Bra bɔboa me, ka asɛm no,
Na m'awerɛhow mbɔ adze.

MHB 366
2 . Paa mu ka nkwagyesɛm, nkwa na
Fahodzi kyerɛ me kra;
Jesus, da ndzepa a ɔwɔ Wo dzin
Mu no edzi kyerɛ m'.

MHB 366
3 . 'Nyim, mowɔ gyedzi a ɔsa yar,
Ɔwo na edze ama m';
Ewɔ tum dɛ egye abɔn nkwa,
Na ama maasɛ sor.

MHB 366
4 . Ewɔ tum wɔ m'akoma do koraa,
Wo konyimdzi da edzi,
Na daa nkwa m' ahoɔdzen mapa
Yɛ Wodze daa nyina.

MHB 366
5 . Wo Sunsum a tum wɔ mu no
Dzi akomadzen biara do;
Tsew akoma daadaafo n' ho,
Na kyerɛw Wo mbra n' wɔ mu.

MHB 366
6 . Sɛ ɔbra homa kyekyer me mpo a,
Ɔwo ma mentse W' ndze;
Me kra dze akokodur bɔsoɛr
Ɔatsetsew ne nyina mu.

MHB 367
1 . MOHWEHWƐƐ Ewuradze dabiara,
Misiee abotar tweɔɔn No;
Kesi dɛ ɔbɔɔ No mu adze
Na otsiee mo sufrɛ.

MHB 367
2 . Oyii m' fii amona donkonn mu,
Fii atɛkyɛ so mu;
Dze me nan sii ɔbotan do,
Na ogyaa me No kwan do.

MHB 367
3 . Ɔkyerɛɛ me kra ndwom fofor,
Ayɛyi ndwom krɔnkrɔn;
Hɔn a wohu ndzɛmba yi nyina
Dze suro bɔtwer Nyame.

MHB 367
4 . N-hyira aka nyia ɔwɔ 
Enyidar wɔ Ewuradze m',
Na onndzi ntsɛntsɛnfo ekyir,
Na ɔmman nnkedzi ator.

MHB 367
5 . Ewuradze anwanwadze bɛn a!
Wonntum nnkan, nntum nnsusu;
Edze mbɔbɔrhu nye adom,
Nye dɔ dwen nyimpa ho.

MHB 368
1 . SOƐR, me kra, soɛr gyina,
Tow w'afɔdzi suro gu;
Na emi ntsi na okyii
No bɔgyaa dze bɔɔ afɔr;
'Dzimafo gyina 'hengua n'enyim, 
Ɔakyerɛw me dzin wɔ Ne nsa ho.

MHB 368
2 . Ɔtse ase wɔ sor hɔ,
Odzi ma me wɔ hɔ;
Ɔdze No nkwagye dɔ
Nye No bɔgyaa serɛ;
Bɔgya a ɔpon adasa nyina n'
Petse adom ahengua n' ho.

MHB 368
3 . Epirakur enum
Na onyaa wɔ Calvary;
Wɔbɔ mpaa dzendzenndzen
Dze serɛ fakyɛ ma me,
Wɔtsea m' dɛ, Fa kyɛ n', o fa kyɛ n'!
Mma ɔbɔn a wɔapon no yi nnwu.

MHB 368
4 . Egya n' tsie Ne Ba a
Ɔasera No ngo N' mpaabɔ;
N'abadaa burbur No,
Onntum mmfi Ne Ba n' nkyɛn;
No Sunsum ma bɔgya no mbuae,
Dɛ Nyame awo me ɔba.

MHB 368
5 . Menye Nyame abɔ m',
Metse Ne fakyɛ ndze n';
Ɔdze m' ayɛ Ne ba,
Dɛm ntsi munnsuro hwee;
Medze awerɛhyɛm' pinkyɛn;
Metsea m', Egya, Abba, Egya!

MHB 369
1 . JESUS, ndzebɔnyɛfo Adamfo,
Midzi W'ekyir a, mutu ehu;
Kenyan enyimnyam ko n';
Menya sor awerɛhyɛmu,
Medze gyedzi krɔnkrɔn suo mu;
Ɔwo nye me daa nkwa.

MHB 369
2 . Enyidar Daduanyi, suo m' mu;
Medze me yaw nyina ba Wo nkyɛn,
Dze mpaabɔ su frɛ Wo,
Ka Wo dɔ nsumaa m' nsɛm kyerɛ m',
Ma wonhu Wo dzin wɔ mo mu,
Da w' ho edzi wɔ me mu.

MHB 369
3 . Sian, pa mo ho na paa mu ka,
Ewuradze, bɔ W'enyimnyam dzin n',
Domfo Ewuradze,
Wo penkyɛr, tsema na ayamuyie;
Nyame a daa nyina ɔkaa N'asɛm,
N'asɛm a onntwa mu da.

MHB 369
4 . N'adom nye nokwardzi dɔɔ so,
Ɔpɛ dɛ adasa asehwefo
Bɛsakyer enya nkwa;
Ne fakyɛ nye adom, ɔdze kyɛ;
Hɛn mfom na emumuyɛ nyina
Nyame dze kyɛ hɛn kwa.

MHB 369
5 . Ohu mpempem mbɔbɔr daa nyina,
Okyin hwehwɛ oguan a ɔayew n',
Na ɔdze no san ba fie;
Ɔkra biara nye dɛm oguan n';
Ewuradze Jesus, meserɛ Wo,
Bra bɛfa me kɔ ntsɛm.  Amen.

MHB 37
1 . KRƆNKRƆN, krɔnkrɔn, krɔnkrɔn, Nyame! 
Ɔwo a 'yɛ Baasa Kor,
Ɔsor dɔm nye ase Asɔr
Nyina bɔ m' tonton Wo.

MHB 37
2 . Yɛdze konyimdzi paa mu ka
Ɔkorsa kor a wɔnnkyɛ m';
Ahyɛ wiadze nyinara ma,
Na ɔka W' enyimnyam dzin n'.

MHB 37
3 . Yɛgye Wo to m', Egya krɔnkrɔn,
Yɛtonton W', 'Ba krɔnkrɔn;
Nokwar Sunsum na krɔnkrɔnyɛ,
Yɛsɔr Wo daa nyina.

MHB 37
4 . Nyimpa Baasa a hom yɛ Nyame,
Yɛtonton hom, dɔ hom;
Na adwontofo nyina bɔbɔ m',
Atow hom ayɛyi so.

MHB 37
5 . Krɔnkrɔn, krɔnkrɔn, krɔnkrɔn, Nyame! 
Hɛn sor ndwom bɛyɛ yi,
Ɔno a ɔkrɔn, 'sɛ dɛ wɔsɔr N'
Wɔbɔ m' yɛ Baasa Kor. Amen.

MHB 370
1 . JESUS, Wo bͻgyaa na tsenenee,
Nye m'ahoͻfɛw na m'efuradze;
Mohwɛ W’ nantsew wiadze hyeehyew m’,
Medze dɛw bɛma me tsir do.

MHB 370
10 . O ma ewufo ntse Wo ndze
Na hͻn a wͻapon hͻn ndzi ehurusi,
Hͻn ahoͻfɛw nye efuradze,
Jesu, nye W’ bͻgyaa na tsenénee.

MHB 370
2 . Medze akokodur begyina
Pintsinn, Wo da kɛse no mu;
Woana bͻbͻ sombo etsia m’?
Mefi bͻn, suro nye afͻdzi mu.

MHB 370
3 . Eguambaa krͻnkrͻn a ͻdwé a
Ofi Egya No bo mu bae,
Bɛyɛɛ mpataguan wui gyee me n’,
Ͻno nye mo wura, me Nyame.

MHB 370
4 . Ewuradze, megye dzi dɛ Wo
Bͻgyaa a ͻsom bo na ͻsérɛ
Nyame ahengua n’ enyim no,
Wokaa gui maa emi dɛm ’i me kra.

MHB 370
5 . Sɛ mosoɛr fi owu huntuma m’
Kͻ sor kɛgye me dampan no a,
Hͻ m'asɛm nyina bɛyɛ dɛ,
Jesus na owui dze maa me!

MHB 370
6 . Jesus, ayeyi nka Wo daa,
W’ehumbͻbͻr a ͻmmbͻ adze da,
Nye dza Wo nsa ayɛ nyina
Abͻ werdam ama me kra.

MHB 370
7 . Ewuradze, megye dzi dɛ
Ndzebͻnyɛfo dͻͻ so koraa
Sen mpoano anhwea nyina dze,
Naaso etua kaw apon hͻn nyina.

MHB 370
8 . Ao, Ewuradze, ma Wo nkowaa nyina
Tum ma wͻnka W’adom ho nsɛm,
Ma nyia ͻba W’epirakur ho
Eenya onnyiewiei nkwa wͻ Wo mu.

MHB 370
9 . Onyame Tumfo, Nyame dͻ,
Ma wiadze nhu W’ehumbͻbͻr!
Ma W’asem ndzi tum obiara m’.
Fa owu na hɛll dͻm no ndͻmmum.

MHB 371
1 . NA ɔbɛyɛ dɛ mibenya
Mfaso wɔ Agyenkwa bɔgyaa m'?
Owui maa 'mi a ne yaw fir m' yir,
Maa 'mi a mitsiiw No kɔr wu mu n'! 
Anwanwa dɔ! Ɔyɛ dɛn yɛ
Dɛ Ɔwo, me Nyame, wui maa m'?

MHB 371
2 . Esumasɛm a! Nyame bowu;
Woana tum hwehwɛ N'akwan mu?
Kwa na seraph a odzi kan n'
Ɔper hwehwɛ nyamedɔ bun n',
Mbɔbɔrhu a! Asaase nhua,
Mma abɔfo nnhwehwɛ mu bio.

MHB 371
3 . Ogyaa N'Egya 'hengua wɔ sor -
N'adom mbordo ɔdze ma kwa-
Ɔpoow ne nyina gyedɛ ɔdɔ,
Wui maa adam afɔdzifo,
Mbɔbɔrhu a! Ɔso, wɔnntɔ;
Ao, me Nyame, ɔtwee me puei!

MHB 371
4 . Mber pii mo sunsum daduanyi
Daa bɔn mpokyerɛ na anago sum m';
W'enyiwa toow kan nserɛmɛn
Gyegyee fiadze hɔ, minyanee;
Mo mpokyerɛ gui, minyaa ahotɔ,
Mifiir edzi, midzii W'ekyir.

MHB 371
5 . Afei munnsuro afɔbu bi;
Jesus, No mu dze nyina medze a;
Metse No mu, me Tseasefo a
Ɔdze sor tsenenee efura m',
Medze 'kokodur bɛn ''hɛngua n',
Nam Christ do gye ahenkyɛw no.

MHB 372
1 . Ɔdɔ Nyame baa wiadze ha, 
Ma 'wo aakɔ sor manm';
Gye dzi, gye Jesus Ne dzin dzi,
Na 'benya bɔnfakyɛ.

MHB 372
2 . Gye Nyia owui maa wo n' dzi, 
Ampaara, oewu yi
Wo kaw n' woetua, woebu wo bem;
Afei wo kra ho asan.

MHB 373
1 . EWURADZE, meyɛɛ furafo!
Menntum ennhu W'enyim adom;
Afei enyido adzehu ma
Muhu W'enyim ne hyerɛn fɛɛfɛw n'.

MHB 373
2 . Ewuradze, meyɛɛ tsitsifo!
Menntum anntse Wo ndze dɛɛdɛw n';
Afei metse dza eka enyigye m',
Medze dɛw tsie nsɛmpa a ekaa n' nyina.

MHB 373
3 . Ewuradze, meyɛɛ mum ma
Menntum ammbɔ Wo dzin no dawur;
Afei ogya aka m'ano,
Mebue m'ano yi Wo ayɛw.

MHB 373
4 . Ewuradze, muwui koraa!
Me kra enntum ammba Wo nkyɛn;
Afei dze, enyan me kra ma
Mefi adakamaa sum mu.

MHB 373
5 . Ɔwo ama nyifurafo ehu adze,
Etsiw tse, emum so kasa,
Ewufo nyan; na afei dze
Mebubu mo mpokyerɛ mu.

MHB 374
1 . JESUS ewu na ɔasan asoɛr bio,
Fakyɛ, asomdwee asan aba;
Motwer No dɛ oboguar mo ho bɔn;
Jesus gye me nkwa.
      Jesus gye m' sesei!
      Jesus gye m' sesei!
      Nyew, Jesus gye me nkwa daa nyina,
      Jesus gye m' sesei!.

MHB 374
2 . M'afɔbu efi mo do kɔ koraa,
Jesus nko na onyim siantsir;
Me kra ahyɛ nkwa nye nkwagye atar;
Jesus gye me nkwa.

MHB 374
3 . Jesus yɛ dzen kyɛn Satan nye bɔn koraa,
Satan bɔkotow Jesus,
Dɛm ntsi midzi konyim wɔ beebiara;
Jesus gye me nkwa.

MHB 374
4 . Awerɛhow nye yaw botwa m' ho ehyia,
Worunntum mma m'enyi mmbɔ;
Medze enyigye bɛtsea m' gyedzi mu,
Jesus gye me nkwa.

MHB 375
1 . Afei menya asaase pa a 
Medze me kra sekyɛ bɔto;
Jesus Ne pira a mo bɔn ntsi
Wɔdze piraa N' wiadze ahyɛse n';
Sor na asaase twam' kɔ mpo a,
N' ehumbɔbɔr betsim hɔ daa.

MHB 375
2 . Egya, W'adom a onnyi eiwiei 
Ɔbor hɛn adwen do koraa;
W'abaatanyɛ mmbɔ adze da.
Wo dɔ abaw no mu da hɔ.
Regye nnuhofo ma wɔaasɔ
Mbɔbɔrhu ahwɛ enya nkwa.

MHB 375
3 . Ɔdɔ, bun a onnyi ntuadze, 
Mo bɔn nyina ayew wo mu!
Ɔakata mo mumuyɛ do,
Afɔdzi biara nnyi mo do,
Jesus bɔgyaa tseam' kodu wim',
Mbɔbɔrhu, mbɔbɔrhu koraa!

MHB 375
4 . Medze gyedzi dɔ bun yi mu, 
M'ahomgye, dɛw na enyidar ny' 'i;
Sɛ hɛll tsiw m' a muguan ba ha
Moto m'enyi hwɛ m'Agyenkwa:
Ekyingye nye suro mfi hɔ:
Mbɔbɔrhu nko na ɔwɔ ha.

MHB 375
5 . Ehum nye asorɛkye tu bɔ m', 
Ahoɔdzen ny e adɔfo pa m',
Me dɛw nsubura nyinaa sa,
Awerɛkyekyer nyina kɔ mpo a.
Iyi nko na me kra bɔtwer,-
Egya, wo mbɔbɔrhu nnwu da.

MHB 375
6 . Sɛ mo honam yi prɔw mpo a, 
Mirimmfi gyinabew yi do;
Sekyɛ yi nko bɛgye me kra,
Ber a wiadze fapem etwam':
Ber no m'bohu adom mbordo n',
Ɔadɔ m' ɔdɔ a ɔmmbɔ adze da.

MHB 376
1 . NYAME a Wo ho nsɛm yɛ esumasɛm,
Wo dɔ no egya m' berɛww ara,
Fi mo mbofraber mu,
Da me kra edzi ma onhu,
Na kyerɛ me kra ma no so onhu
W'adom a obu bem no.

MHB 376
2 . Sɛ Wo ho hu nko na minyim,
Na m'akoma edzi W'ekyir,
Nye sor kwankyerɛ nko a,
Afei dze, ma W'adom no nhu
Me tsebea a ɔatsew ho no,
Nhu Wo fakyɛ dɔ no.

MHB 376
3 . Mirinngyaa, gyedɛ mehu W' dɔ,
Meyɛ hɔho wɔ 'sɛmpa n' mu,
Fakyɛ ho enyidar n' mu;
Ewuradze, menndaadaa me kra,
Mennya mo mu dasefo a,
N-kyɛ mennya sor da.

MHB 376
4 . Wo ho dasefo wɔ mo mu a,
Ana nkyɛ ɔnnkɛkyerɛ nye w'
Abɔ m', Jesus mu?
Ana memmfa gyedzi nntwe mmpin,
Nntsea m' 'hoɔdzen m'; Abba, Egya!
Munnhu dɛ meyɛ W' ba?

MHB 376
5 . Dza osiw Wo fakyɛ dɔ kwan,
Sɛ bɔn a, yi fi hɔ koraa,
Ma enyimnyam nkyerɛ;
Ma akoma kyingyefo ngye ndzi,
Na hwim me fi bɔn mu koraa,
Na fa ne nyina kɔ.

MHB 376
6 . Egya, da Wo Ba no edzi
Mo mu, na ma me kra ntse nka
Dɛ 'yɛ mbɔbɔrhufo,
Wo dɔ esumasɛm, da n' edzi
Na ma Wo Sunsum Krɔnkrɔn no
Ntsena m'akoma m' daa.  Amen.

MHB 377
1 . ƆBƆN bɛyɛ dɛn ehu
Dɛ oenya bɔnfakyɛ?
M'Agyenkwa bɛyɛ dɛn akyerɛ dɛ
Ɔakyerɛw me dzin wɔ sor?

MHB 377
2 . Dza yɛatse nka, yeehu n'
Na yɛpaa mu yɛka,
Yɛbɔ n' dawur kyerɛ adasa,
Nokwar asɛnkyerɛdze n'.

MHB 377
3 . Hɛn a yɛgye Christ dzi
Dɛ owui maa hɛn nyina,
Hɛn a yenya N'asomdwee no,
Wɔdze N' bɔgyaa asera hɛn.

MHB 377
4 . Hɛn kra nya ahosepɛw 
Dɛ ɔasoɛ n'adzesoa,
Na ɔhyehyɛ noho kɛse
Wɔ Nyame enyimnyam mu.

MHB 377
5 . No dɔ sō sen wiadze
No mu dɔ nyinara;
Yɛtse n' hɛn akoma mu ntsi
Yennsuro wu egyan biara.

MHB 377
6 . Ɔyɛ dzen sen owu
Nye samanadze nyina;
Yedzi konyim wɔ wiadze mu,
Yɛtse dɔ mu wɔ sor.

MHB 377
7 . Ɔdze No Sunsum mae,
Yenyim, ɔtsena hɛn mu,
Na odzi dase wɔ hɛn mu,
Yɛda N'aba edzi.

MHB 377
8 . Dza hɛn Wura hyɛ hɛn n',
Yɛdze enyigye yɛ;
N'asɛmpa krɔnkrɔn no kyerɛ hɛn;
Yetsia N'anamɔn mu.    Amen.

MHB 378
1 . 'DOMANKOMA Tsenenee Ewia,
Yi Wo sor hyerɛn no kyerɛ,
Na ma W'enyim ne nyam kɛse n'
Nhyerɛn m'akoma mu.

MHB 378
2 . Ma munhu kan wɔ Wo kan n' mu,
Nye W'adom mbɔbɔrhu n';
Kenyan, gye m'enyi, hyira me,
Ɔdɔ fakyɛ Nyame.

MHB 378
3 . Ma W'enyim hyerɛn no do daa,
Na Wo ba nnya enyigye;
Mma mununkum biara mmbotwa
Ɔnye Nyametsir N' ntamu.

MHB 378
4 . Ma Wo fakyɛ adom no do
Ma minnya asomdwee,
Ma minnya krɔnkrɔn ho dɛw,
Na meedzi dɛw wɔ sor.   Amen.

MHB 379
1 . NKORƆFO a wɔtse sum mu no
Wɔ owu bɔn nwinwin ase no,
Ehu 'nyimnyam asɛmpa da n'
Wɔ Jesus enyim fɛɛfɛw no.

MHB 379
2 . Ewuradze, Wo nko edzi dwuma n',
Atserɛw Wo nsamu wɔ hɛn enyim
Edze abɔn ayɛ Woara Wodze
Hɔn a woriyi hɔn tokyen Wodze a.

MHB 379
3 . Tumfo Ewuradze, Wo nsa
Na edze ama hɛn nkwagye,
W'asɛm a ɔbɔɔ adze nyina n'
Bɔɔ wiadze asɔpɔn no ara.

MHB 379
4 . Ahotsewfo ma hɔn ndze do
Tow ayɛyi ndwom ma Wo daa;
Iyi ntsi sor dɔm dzi ehurusi,
Yɛma sor enyigye do kɛse.

MHB 38
1 . Ɔsor Egya a Wo dɔ kɛse n'
Abɔ werdam ama hɛn kra,
Abɔn yɛkotow W' egua enyim;
Wo bɔnfakyɛ dɔ n' fa dom hɛn.

MHB 38
2 . Ba Tumfo, Asɛm a ɔbrae, 
Hɛn Nkɔnhyɛnyi, Sɔfo, Pomfo,
Abɔn yɛkotow W' egua enyim;
Wo nkwagye adom n', fa dom hɛn.

MHB 38
3 . Sunsum Bɛkyebo a W' ahom ma 
Wɔgye kra fi bɔn nsa na wum',
Abɔn yɛkotow W' egua enyim;
Wo nkwahwea tum no, fa dom hɛn.

MHB 38
4 . Krɔnkrɔn mprɛnsa, Egya, Sunsum Ba; 
Nyametsir nwanwa, Ɔkorsa,
Abɔn yɛkotow W' egua enyim;
Adom, fafir, nkwa, fa dom hɛn.    Amen.

MHB 380
1 . Mobɔtow anwanwasɛm no 
Christ owui maa me N'asɛm n';
Mbrɛ ofir N' enyimnyam fie hɔ,
Bae bowui wɔ Calvary, 

   Nyew, m'bɔtow anwanwasɛm no 
   Christ owui maa me N'asɛm n'; 
   Menye ahotsewfo bɔtow, 
   Menye ahotsewfo bɔtow, 
   Wɔ ahwehwɛ po no ho.

MHB 380
2 . Meyewee; na Jesus hwehwɛɛ me- 
'Hun No guan a ɔtɔɔ gon n';
Ɔmaa mo do kaa me berɛww
Dze me baa nkwa kwan no mu,

MHB 380
3 . M-posuow na asehwe pii: 
Maa motɔɔ akɔtɔmborɔnsa;
M'enyi do siiw m', hu kitsaa me:
Jesus gye m' ne nyina mu,

MHB 380
4 . Mbusu mber da ho ba mo do; 
Menantsew yaw kwan mu dze.
Naaso Agyenkwa bɛn me daa
Ogya me, obesi yie.

MHB 380
5 . Ɔbɔweɔn me ara ekodu 
Esutsen no nkɔnkɔnoa;
Na ɔama mo do etwa sɔnn
Akɔ mbrɛ m'adɔfo wɔ.

MHB 381
1 . MONNKOTUM atse dza Nyame 
Ahyehyɛ dɛ onsi ase,
Dza minyim nye dɛ m'Agyenkwa
Gyina Nyame N'abanyimfa.

MHB 381
2 . Megye Nyame na N'asɛm to m';
M'akenkan dɛ Christ wui gyee me;
Metse nka wɔ m'akoma m' dɛ
No ho hia m' dɛ m'Agyenkwa.

MHB 381
3 . Ana kwan fofor bi nnyi hɔ a
Nyame bɛfa do? Munntum nnka;
Ndaase na medze ma No daa,
Dɛ m'Agyenkwa a ɔagye me.

MHB 381
4 . Ogyaa Ne tsenabea wɔ sor,
Baa bowui gyee ndzebɔnyɛfo;
Ɔyɛ w' nwanwa? Ɔnntse dɛm mma m'
'Siandɛ mehu m'Agyenkwa.

MHB 381
5 . Ao, nkyɛ owie ne nyina yɛ a,
Oeehu Ne kra awoko mo mu!
M'enyi agye N'edwuma ho n',
M'enyi aagye m'Agyenkwa ho!

MHB 381
6 . N-yew, sɛ metse ase o, muwu o,
M'awerɛkyekyer mfi yi mu,
Dɛ Nyia ɔtse ase dɛ me Hen n'
Nye m'Agyenkwa a owui maa m'.

MHB 382
1 . MA Nyia afei yɛyɛ Nedze n'
Nda No tum edzi nkyerɛ,
Na ɔngye ndaase ndwom nyina, 
Na akoma dɔfo nyina.

MHB 382
2 . Ɔkyerɛ dɛ yɛyɛ Nedze,
Ɔtɔɔ hɛn aboɔdzen;
Christiannyi tse ase ma Christ nko,
Owu so ma Christ nko.

MHB 382
3 . Jesus, gye W'ankasa Wodze n',
Yɛ akoma n' apɛdze,
Na ma yɛntsena mma W'enyimnyam,
Yenwu W'edwuma mu.

MHB 382
4 . Yɛdze hɛn kra nye nyimpadua
Ma Wo enyigye mu;
Dza yɛwɔ biara nnyɛ hɛndze,
Ne nyina yɛ Wodze koraa.   Amen.

MHB 383
1 . ABƆDZE Wura, Ɔdɔ Nyame,
Yɛdze hɛnho ma Wo;
Yɛda Wo tum kɛse m' edzi,
Yɛtow W'ayɛyi ndwom.

MHB 383
2 . Yɛpɛ dɛ yɛyɛ Wodze koraa;
Gye hɛn afɔrbɔdze;
Ɔwo na ebɔɔ hɛn, gye hɛn nkwa,
Yɛdze hɛnho ma Wo.

MHB 383
3 . Sor ndzɛmba na yɛper hwehwɛ;
Dza W'ehumbɔbɔr kyerɛ,
Dɛ Wo dɔ beberee ekyir n',
Yebisa bi ka ho.

MHB 383
4 . Yeribisa dɛ ma hɛn bio;
Yebue hɛn akoma mu,
Ewuradze, kenyan hɛn nyina,
Fa W'amayɛ n' ma hɛn.

MHB 383
5 . Ewuradze Sunsum Krɔnkrɔn, bra,
Bra hɛn akoma mu,
Ama daa nyina yɛnye Christ
Aatsena Nyame mu.

MHB 384
1 . Me kra nam mo Pomfo no do, 
Efi owu mprɛnu no nsa;
Woeyi m'enyi wɔ nyinsuwa mu,
Woeyi m'anan so efi hɛll.

MHB 384
2 . Dɛm ntsi m'boguan makɔ No hɔ, 
M'enyiwa bɔhwɛ N'ahoɔfɛw,
Me kra bɛtsena ama No nko,
Na me kra nyina ehyira No.

MHB 385
1 . JESUS, morohwehwɛ
Wo Nyame dͻ no mu,
W’ehumbͻbͻr ma adasa,
Nye W’ayamuyie no.

MHB 385
2 . Wo Sunsum tse mo mu;
W’ehumbͻbͻr nkenyan m’.
Dɛm na mo mbͻdzembͻ nyina
Bedzɛw wͻ mo mu daa.

MHB 386
1 . O, Ɔwo a ifi sor bae  
Edze gya krɔnkrɔn n' rebɛma,
Sɔ dɔ a ho tsew ne gya no
Wɔ m'akoma afɔrmbukyia do.

MHB 386
2 . Ma ɔndzew hɔ mma W' enyimnyam 
Dɛ ne framee no onndum da;
Ɔmfa ahopopo nsan bio,
Wɔ ayɛyi na mpaabɔ mu.

MHB 386
3 . Jesus, hyɛ dza m'akoma pɛ ma 
Ɔnyɛ edwuma, nkasa, ndwen mma Wo,
Ma menda ho nweɔn gya krɔnkrɔn n',
Nkenyan W'akyɛdze wɔ mo mu.

MHB 386
4 . Mayɛ krado Wo pɛ nyinaa ho, 
M'besi gyedzi na dɔ ndwuma do,
Kodu dɛ W'dɔe bɛhyɛ ma
Wɔ wum' ma afɔrbɔ n' edzi mu.

MHB 387
1 . NYAME! Minyim, medze nye Wo,
Na minnkegyaa W' mu da,
Kɛpem dɛ dza mowɔ nyina
Yɛ W'dze na ayɛ m' fofor.

MHB 387
2 . Medze nsa a ɔpopo suo Wo mu,
Na minnkegyaa W' ma aakɔ,
Gyedɛ migyina pintsinn gyedzi m',
Na muhu W'ayamuyie.

MHB 387
3 . Jesus, Wo konyimdzi no a
Ihuee guu mo mu ntsi
M'anan nnkehihim ara bio;
Migyina pintsinn Nyame m'.

MHB 387
4 . O nkyɛ gya krɔnkrɔn n' aahyɛ ase
Aadzɛw mo mu sesei,
Aahyew mo mu wiadze akɔndɔ
Na mbepɔw no efi hɔ.

MHB 387
5 . O nkyɛ eefi sor aatɔ sesei,
Aahyew mo bɔn nyina!
Bra, Sunsum Krɔnkrɔn, mefrɛ Wo;
Ogya Sunsum e! Bra!

MHB 387
6 . Ɔhyew-fi gya a! Dzɛw m'akoma m',
Hyerɛn me kra do, mesrɛ W';
Fa Wo nkwa petse mo mu nyina
Na tsew mo ho korakora.   Amen.

MHB 388
1 . M' Agyenkwa! m'bɛyɛ dɛn etua 
Me kaw kɛse a medze Wo yi?
Ma dza mowɔ na metse nyina,
Nkyerɛ W'enyimnyam nyina daapem.

MHB 388
2 . Munntum mma Wo kɛse biara; 
Munntum nndzi dwuma kɛse mma W';
Kyerɛw nndzi dwuma kɛse mma W';
Gu m'akoma do afebɔɔ. Amen.

MHB 389
1 . NYAME Tumfo, tsie mo sufrɛ
Yɛ m’enyidar nye m’ahomgye;
Ma nyam a ͻyɛ Wo dzin no
Nsoɛr mfa enyigye nhyira me.

MHB 389
2 . Eyɛ kɛse no iye dodow, ‘
Ͻwo nye m’Egya nye m’ Nyame;
Nkyerɛkyérɛ krͻnkrͻn ayɛ m’ Wodze,
’Dze Wo bͻgyaa krͻnkrͻn tͻͻ me.

MHB 389
3 . Medzé akoma mbérɛw ma nsa do,
Motwer Wo nkotoo daa nyina;
Dɛ akwantufo hwehwɛ nsu n’,
Dɛmara na mohwehwɛ Wo.

MHB 389
4 . Mepɛ dɛ meba Wo nkyɛn ntsɛm,
Nye W’ahotsewfo ahwehwɛ W’;
Muhu W’enyimnyam wͻ hͻ daa,
Nye W’adom ahentum kɛse n’.

MHB 389
5 . Sɛ motwe moho fi Wo ho a,
Mo nkwa do atsew ara nye n’,
Me dɛw nye Wo bͻn fakyɛ no,
Ewuradze na ͻbͻ mo ho ban.

MHB 389
6 . Mebɛma me nsa nye ndze do,
Ber a ahoͻdzen wͻ hͻ yi;
M’akoma enyi gye edwuma yi ho,
Medze me nda nyina bɛyɛ.

MHB 39
1 . EGYA a yɛtse Wo mu,
Na yɛkeka hɛnho,
Yenya enyimnyam, tum na ayɛyi
Fi Wo dɔ a 'dze ma n' ho.
Wɔmma abɔfo nyina
Nda Nyame ase wɔ sor;
Na asaase ntow enyigye ndwom,
Na ɔngyegye wɔ sor.

MHB 39
2 . Nyame a bɛyɛɛ nyimpa,
Ma hɔn a wɔagye hɔn nyina 
M-fa hɔn nkwa nda Wo ase,
Wɔ W' adom a ɔgye nkwa;
Adom a 'dze maa abɔn n',
Sor adwontofo nka;
Hom ntsea m'; Nkwagye nka hɛn Nyame, 
Nkwagye nka Eguambaa n'.

MHB 39
3 . Sunsum a eyɛ krɔnkrɔn,
Ma W'ahotsewfo nyina
Ntonton W'adom krɔnkrɔn n', nhyira
Wo tum a ɔsakyer akoma.
Abɔfo nnkotum aka
Wo dɔ no krɔn kɛse n',
Enyimnyam dɛw a onnyi kabea,
Dza wohu a woehyira do.

MHB 39
4 . Daapem 'Korsa Ewuradze,
Ma ɔsor dɔm nyina,
Ma nyimpa mba nyinara nkaa
Na wɔntsena Wo dɔ mu.
Sɛ ɔsor na asaase
Nya guan fi W'enyim a,
Ma ahotsewfo no nyinara 
Ntow Wo dɔ ho ndwom daa.  Amen.

MHB 390
1 . MA m' gyedzi a otutu nkokwaa,
Na ɔma ne nyinara da fɛmm;
Ma me mbofra dɔ akoma a
Ɔpɛ dɛ osi Wo fie fofor;
Wo dɔ mfa m'akoma ndɔmmum,
Ɔmfa me kra bɔbɔfo 'i koraa.

MHB 390
2 . Mepɛ dɛ mofow ber pa a ɔsɛ m',
Matsena ase akyɛr yi ho;
Mahwer me mber pii wɔ hɔn a
Wonnyaa nnhun Agyenkwa pa n' ho;
Mibedzi dwuma yi prɛko,
M'ahomgu ayɛ Wo dɔ nko,

MHB 390
3 . Ewuradze, medze me talɛnt
Akyɛdze nye adom san brɛ W',
Na ma menyɛ Wo 'sɛnkafo,
Na mentsena mma W'enyimnyam,
Memfa me mber nyinara nka
Abɔnfo Adamfo ho nsɛm.

MHB 390
4 . Fa ayamuyie a ɔmmbɔ adze
Bɔ m'akoma hyew, hyɛ no ma,
Ama medze m'akoma nyina
Nye nkenyan dɛ edze bɔdɔ hɔn
Medze hɔn aaba abɔhwɛ W' mfem';
Nguan no ntsi hɔn Hwɛfo no wui.

MHB 391
1 . Edze Wo nkwa maa me; 
Mo Wura, Wo bɔgyaa kyii
Ama aapon emi
Na meefi wum' masoɛr;
Edze Wo nkwa maa me:
'Midze, mama W' ebɛn?

MHB 391
2 . Igyaa Wegya fie kan n', 
W'ahengua abɔso n',
Baa asaase sum yi mu,
Bɔbɔɔ akwankwan 'werɛhowm':
Nyew, wɔdze ne nyina gyaa m'
Megyaa biribi ama Wo a?

MHB 391
3 . Mo Wura, dzi asɔw me ntsi 
Gyirama bi nnkotum ka;
Awerɛhow yerɛyerɛw
Ama eeyi m' efi hɛll;
Esɔɔw m'amandzehu:
Masɔw 'bɛn mama Wo?

MHB 391
4 . Ɔwo edze bɔnfakyɛ 
Na dɔ fi sor aba;
N-kwagye a odzi mu pii,
Edze ne nyina ama me;
Akyɛ me adze pii;
Mo so makyɛ W' ebɛn?

MHB 391
5 . Ao, ma memfa mo nkwa 
Ne nyinara memma,
Mumbubu mo mpokyerɛ
Memfa dɛw mfora yaw;
Edze Woho maa me:
Mo so, medze moho ma W' Amen.

MHB 392
1 . NDƐ medze Ɔkorsa Nyame
Tum dzin no akyekyer moho,
Na medze noara mefrɛ No,
Ɔkorsa Nyame, Baasa Kor.

MHB 392
2 . Dza mekyekyer ndɛ yi nko hɔ daa,
Wɔ gyedzi nye Christ Nyimpadua mu;
N'esubɔ wɔ Esutsen Jordan mu;
Ne mbeamudua do wu ma me nkwagye;
No mpuei fi owumaa no mu;
No sorkɔ kwan do akwantu;
Ne ba wɔ atsɛmbu da mu;
Medze kyekyer moho ndɛ da 'i.

MHB 392
3 . Medze yi kyekyer moho ndɛ ;
Nworaba a wɔhyerɛn wɔ sor,
Enyimnyam ewia n' n'ahoɔdzen nserɛmɛn
Bosoom a ɔpaa fitaa anafua,
Enyinam hyerɛn mber pa mu,
Ekyinehyia mframa a ɔwosow,
'Saasè a ɔda hɔ, na po nkyen a
Ɔnenam tsetse botan ho.

MHB 392
4 . Medze yi kyekyer moho ndɛ,
Nyame tum a ɔkyerɛ m' kwan,
N'enyiwa nweɔn, No tum nkora me;
N'asowa ntsie m'ehiasɛm,
Me Nyame nyansa nkyerɛkyerɛ me,
Ne nsa nkyerɛ m' kwan, ne kyɛm ngya m',
Nyame asɛm nkyerɛ me kasa
No sor dɔm tutuw no nweɔn me.

MHB 392
5 . Christ mbra me nkyɛn, ɔntsena mo mu,
Christ ndzi m'ekyir, ondzi m'enyim,
Christ ndzi me nkyɛn, ondzi mo do;
Christ nkyekye mo werɛ, nhyɛ m' dzen,
Christ wɔ m'ase, wɔ m'etsifi
Christ wɔ asomdwee nye mbusu mu,
Christ wɔ akoma a wɔdɔ m' mu
Christ wɔ nyɛnko nye anana anomu.

MHB 392
6 . Medze Dzin no kyekyer moho,
Ɔkorsa Dzin a ɔyɛ dzen,
Na mobɔ dzin noara mefrɛ
Ɔkorsa Nyame, Baasa kor,
Bɔadze a ɔbɔɔ adze nyina,
Ɔdomankoma Egya, Sunsum, Asɛm,
Ayɛyi nka mo Wura Agyenkwa,
Nkwagye fir Ewuradze Christ.

MHB 393
1 . MEDZE m'akoma ma Wo,
O Jesus a yɛpɛ W'!
Akoma nye akyɛdze no,
Ɔwo abɔ me kra hyew;
Ɔwo nko na puhim akoma,
Ɔwo nko na edɔ akoma
     M'bɔdɔ Wo dɛ mbrɛ edɔ me,
     O Jesus a yɛpɛ W'!

MHB 393
2 . Afɔr bɛn na mo mbɔ
Mfa ndɔ W' dɛ mbrɛ etse?
Dɛ Ɔwo Asɛm n' brɛɛ adze faa
Nyimpadua dɛ emi medze;
'See m' dɛ fa w' akoma ma m',
Ewuradze, medze ma W'.

MHB 393
3 . M'akoma enya ahomgye ha,
Ahomgye a ɔhaw nnyi m',
Ɔdɔ 'hoɔdzen a nhyira wɔ mu,
Wo, Botan a wɔapaa,
Na etwa moho ehyia,
Wo nye me kra sumabew.

MHB 394
1 . Mbrɛ metse yi ara, menyɛ Wodze, 
Mbofra adamfo a edɔ m',
Meretsew moho ama W', ntsi,
O Jesus Christ, maba.

MHB 394
2 . Adzekyee pa akye m' yi, medze 
Mo nkwa ma, mufua me nsewdzim'
Mennkam hwee do, merenyɛ ekyim,
Medze m'akoma nyinaa aba.

MHB 394
3 . Mebɛtsena Wo kan mu daa, 
Mebɛyɛ dza ɔtsen dabaa;
Medze m'ahom nyina bɔsom Wo,
Ntsi na maba wo hɔ 'i.

MHB 394
4 . Mbrɛ metse yi ara, ahom wɔm' yi, 
Mepɛ maayɛ dansewa mapa
Wɔ nokwar na tsenenee ho ntsi
Mo nkwa Wura, maba.

MHB 395
1 . Ber a m'akoma yɛ mberɛw yi, 
M'Agyenkwa, migyaam' ma Wo;
M'ahoɔdzen nyina wɔ Wo nsam',
Ma ɔnyɛ Wo nko Wodze.

MHB 395
2 . Mo Wura Jesus, gye m' seseiara, 
Fa W'adom gya m'kwan nyinaram'
Ma menyɛ akowaa pa mma Wo
Na Nyame dɔ nhyɛ me ma.

MHB 395
3 . Ewuradze, mbrɛ epɛ n' soma m', 
Na mbom Woara kyerɛ me kwan;
Fa W'adom gya m' kwan nyinaram'
Na meetsie Wo enyigyem'.

MHB 395
4 . Dza m'bɛyɛ, dza ɔbɛba mo do, 
Ma omfir Wo nko Wo pɛm';
Iyi mo nkwa o, edze kyɛ m' o,
Mo nkwa no Woara Wodze a.

MHB 395
5 . Medze moho ma W' afebɔɔ, 
Mowɔ hɔ ma Wo som nko;
Mma mimmfi Wo nkyɛn ara da;
Ma Wo suban mbra mo do.	 Amen.

MHB 396
1 . EWURADZE, medze m'ahoɔdzen
Begyina ama Wo;
Ber a mowɔ enyigye mu yi,
Mo ndwom bɔfow ama W'.

MHB 396
2 . Meremmfa m'akoma mma wiadze,
Na m'ano akyerɛ Wo dɔ;
Moronnhwer m'ahoɔdzen ana 
Mayɛ W'edwuma no.

MHB 396
3 . Meremmfa ahoɔdzen mmper koraa
Mmfa wiadze akwan do,
Na medze mberɛwyɛ maafow
Ɔsor kokwaa n' nyaanyaa.

MHB 396
4 . O meremmfa me pɛ tantan n'!
Dza ɔwɔ mo mu a ɔmmfata
Nye me gya a orudum no,
M'akoma mu nso mma W'!

MHB 396
5 . O fa me ber a mesi nsifor
Nya me dɛw mu kyɛfa!
Nkyɛ medze enyimnyam ber yi,
Na m'akoma aama Wo!

MHB 396
6 . O Ewuradze ahyɛmu krɔnkrɔn n',
Munnkotum afa n' sesei;
Mma dɛw akoma a medze dɔɔ
Wo ahyɛse n' ho nnka!

MHB 397
1 . N-KWA Wura, enyimnyam Hen,
’Gyee too W’ do bɛyɛɛ abofra a
Wͻboabaa W’ ͻbaatan bo mu,
Edaa ͻbaatan serɛ do:
Mbofra a dze ama hɛn ntsi
Yɛwͻ anoyi bi ma W’.

MHB 397
2 . Ofi ber a Ͻbaatan Siarfo n’
Woo Wo wiadze Pomfo no,
Asoa hɛn enyidzi ahenkyɛw a
Abaatan  nnhun n’ saso pɛn;
Yɛannhwehwɛ Wo mboa dzendzen a,
Dɛm enyidzi ’i bɛyɛ kwa.

MHB 397
3 . Dom hɛn akoma pa nye abotar,
Ma dza yɛyɛ, yɛka nyina
Mbofra aahwɛ ho eesua yɛ,
Mma wͻanntͻ gon ara da;
Wͻaahwɛ hɛn nantsew na woeesua
Anantsew kwan tséaba n’ mu.

MHB 397
4 . Sɛ mbofra a woesi nsifor yi
’Bra yɛ fɛw hͻn enyi do a,
Dom hɛn awofo yi nyansa,
Nye afͻrbͻ fofor adwen:
Enyidar, gyedzi m’ akwankyérɛ,
Ͻdͻ a onnsiw ndzepa kwan.

MHB 397
5 . Dwuma a afrɛ hɛn wͻ ho yi,
Ma yendzi do pɛpɛɛpɛr,
Ama yeewie dwuma yi dzi n’,
Na hɛn berɛ nyina abͻ adze n’,
Mbofra a edze maa hɛn no.
Yeenya hͻn ho enyigye.

MHB 398
1 . SƐ Wo nsordaafo bɔ ntoa,
Wɔka ntam na wosua a,
Sɛ wobu ntwɛr W'enyim ha,
Tse nka dɛ Egya bɛn hɔn a;
Ewuradze, bɔ W' mba ho ban,
Fa Wo Sunsum brɛ hɛn mboa.

MHB 398
2 . Sɛ wiadze nkodzen bɛn a,
Wɔtse akodzi bi nka a,
Ma wɔkɔ ko ɔhar mu a,
Wobu nsɔhwɛ adzeba a,
Ewuradze, bɔ W' mba ho ban,
Dom hɔn nyansa wɔ nsiyɛ m'.

MHB 398
3 . Sɛ hɔn akoma ridzi dɛw
Wɔ konyim anaa enyigye mu,
Ma wɔyɛ ahantan a,
Mma wɔannyɛ bɔnnyiafyɛfo n',
Ewuradze, bɔ W' mba ho ban,
Kyerɛ hɔn ma wɔmbɛn Wo daa.

MHB 398
4 . Ber a hɔn nsew a woedzi,
Ber a hɔn mpaa a wɔabɔ
Bɛpa efi hɔn akoma mu n';
Ber a hɔn gyedzi bɛpa n',
Ewuradze, bɔ W' mba ho ban,
Wondzi nokwar nkɔ ewiei.

MHB 399
1 . 'BƐN na memfa mma me Nyame
Wɔ N'ehumbɔbɔr ntsi?
M'bɛfa akyɛdze a ɔdze ama me n'
Na maserɛ N' fofor so.

MHB 399
2 . Nkwagye adom kuraba krɔnkrɔn n',
Medze ndaase bɛgye,
Na m'bosuo N'anohoba m' dzen,
Na matsena N'enyimnyam m'.

MHB 399
3 . M'botua m'anohobadze no
Wɔ No nkorɔfo enyim,
Na dza mowɔ, na mbrɛ metse n',
Medze bɔ afɔr ma No.

MHB 399
4 . Ewuradze, W'akowaa pa nye me;
Dza mowɔ nyina Wodze a;
Wɔawo m' ato W'ebusua mu,
Na apon m' ayɛ Wodze.

MHB 399
5 . Wo nsa na ɔyɛɛ m', Wo nsa so na
Oeyi m' efi bɔn mu;
Ehumbɔbɔr a ɔgyee me n';
Adwer m' dzen wɔ Wo mu.

MHB 399
6 . Nyame a ɔyɛ Pomfo, Domfo n',
Me Nyame a, mepaa m' ka;
M'bɔbɔ No ayɛyi afɔr,
Na afei m'bɔbɔ Ne dzin.

MHB 399
7 . Adɔe Nyame a ɔdze m' ho akyɛ me n',
'Hotsewfo nyi N' ayɛw;
Kɛpem dɛ wɔaboa hɛn ano,
Na yɛatow sor ndwom no.

MHB 4
1 . WI n‘ase a ɔno dze nyina
Mma Bɔfo n‘ N'ayɛyi mfow sor: 
	Hallejuia !

Gyirama biara ntow Pomfo n'
Ne dzin ho ndwom wo beebiara:
	Halleluja !

MHB 4
2 . Nyame, W’ehumbɔbɔr tsim daa;
Onnyiewiei nokwar dwir W'asɛm: 
	Hallelujah!

W‘ayɛyi bɛgyegye mbea nyina,
Kɛpem dɛ ewia nnkɔtɔ bio:
	Halleluia!

MHB 40
1 . YƐDZE daa ayɛyi
Ma Nyame Egya n' dɔ,
Hɛn ahotɔ wɔ ha,
Na enyidar pa wɔ sor.
Ɔsomaa No domankoma Ba,
Dɛ ombowu mma nyimpa n' bɔn.

MHB 40
2 . Daa daa enyimnyam nka
Nyankopɔn Ne Ba no,
Nyia ofi daa yaw mu
 Ɔdze N' bɔgyaa tɔɔ hɛn;
Ɔtse ase afei, na odzi hen,
Na ohu Ne yaw nyina ho mfaso.

MHB 40
3 . Nyame Sunsum dzin no
Na yɛsɔr no daa daa,
Nyia No tum fofor no
Ma tsease-ewu nya nkwa.
N'eduma wie nhyehyɛɛ kɛse n',
Na ɔma ɔkra nya enyigye.

MHB 40
4 . 'Tumfo Nyame, yɛdze 
'Nyidzi a ɔmmbɔ adze ma W',
Baasa a wɔnnkyɛ mu no,
Baako a ɔyɛ nwanwa n'.
Sɛ adwen nntse biribi ase a,
Hɔ na gyedzi na dɔ dzi nyim.

MHB 400
1 . Gye me bra, mo Wura, na ma  
Muntu nhyɛ Wo nsa koraa.
Gye me mber na ma me ndafua; 
Memfa nyi W' ayɛw daa daa.

MHB 400
2 . Gye me nsa na ma ɔnyɛ 
Dza Wo dɔ nko bɛkyerɛ.
Gye m'anan na ma no ho 
Ɔnyɛ har, fɛɛfɛw mma Wo.

MHB 400
3 . Gye me ndze na ma daa daa 
Montow ndwom mma Woara.
Gye m'anofamfa na ma 
Ɔnhyɛ Wo nsɛmpa ara ma.

MHB 400
4 . Gye mo dwɛɛtɛɛ na sika: 
No mu wen mpo mennkɛfa.
Gye m 'adwen fa m'ahoɔdzen 
Yɛ dza Woara ehwɛ a ɔtsen.

MHB 400
5 . Gye me pɛ, yɛ n' Wodze nwiom: 
Ɔnnyɛ medze  ara bio.
Gye m'akoma,-Wodze ampa: 
Medze bɛyɛ W'ahengua.

MHB 400
6 . Gye mo dɔ, m'Ewuradze; 
Muhue gu W'ananadze.
Gye m'adzeadze nyinara; 
M'bɛyɛ Wo nko Wodze daa.

MHB 401
1 . NYAME abɛn nyan wiadze a ɔada;
'Biara ngyina n' dzibew ho!
Frankaa memen no rinyam o!
Woana dɔm 'nyimdzifo n'?

MHB 401
2 . Nyia ɔgye nokwar no to mu,
Na obu ho nkontaa no,
Na ɔdze n' babun nyina ma no
Dɔm 'nyimnyam kuw no ampa.

MHB 401
3 . Nyia ɔnnka ebufuwsɛm no,
Na orunntuw noho no,
Na ɔkō tsia bɔn enyiber do n'
Na ɔdɔm krɔnkrɔn kuw no.

MHB 401
4 . Nyia ɔkõ kɔ n'enyim daa nyina n',
Nnyim ɔkogu n'adzeban;
Ɔhwe ase mpo a ɔsoɛr na
Ɔkā nokwar kuw n' ho.

MHB 401
5 . Nyia ɔayɛ krado soa mbeamudua,
Dza ayɛ nkorɔfo ekyiwadze n',
Yaw, enyimguase nnyɛ n' asɛm n'
Ka atɔfo kuw no ho.

MHB 402
1 . HԐN egyanom gyedzi tsé ase daa,
Woennsuro ‘fiadze, ‘gya nye nkrantsee
O hɛn akoma dzi ehurusi 
Ber biara a yɛbɛtsé asɛm no.
     Hɛn egyanom gyedzi yɛ krͻnkrͻn,
     Yebosuo m ' dzen dzé ekesi wu m’.

MHB 402
2 . Egyanom daa ‘fiadze sunkamm m‘,
Naaso hͻn tsibowa emmbu hͻn fͻ;
Na nhyira bɛka hͻn mba so,
Dɛ hͻn so bowu dɛm ama W'.

MHB 402
3 . Hɛn egyanom gyedzi! Nyame tum
Bɛgyé aman nyina ama Wo;
Nokwar a ofi Nyame hͻ m’ na
Aman nyina benya ahotͻ.

MHB 402
4 . Hɛn egyanom gyedzi! Yɛbͻdͻ
Adͻfo nyé atamfo nyina;
Yɛbɛka W' ho asɛm wͻ dͻ mu,
Yɛdzé ayamuyie na abrabͻ pa.

MHB 403
1 . BƐKYEBO Nyame, m'akoma
Tsim Wo do;
Masan m' eyi apɛdze afebɔɔ;
Christ yɛ m' dze,
Ɔno nye mo Sɔfoe na m' Hen,
Ɔno na ɔdze mo nkwagye bae;
Ber a mugu a hom yi m' bɔtow;
Christ yɛ m' dze.

MHB 403
2 . No m' muhu Nyametsir ne hyerɛn;
Christ yɛ m'dze,
Ɔno nye Ɔhempɔn Krɔnkrɔn no;
Christ yɛ m'dze,
Egya No Dɔba a ɔdɔ No,
Nyia ɔnye No bɔ mu dzi Hen,
Nyia ɔbɔɔ werdam maa adasa;
Christ yɛ m'dze.

MHB 403
3 . Yarba mu nye ahoɔdzen mu,
Christ yɛ m'dze,
Ohia na ahonya mu so
Christ yɛ m'dze,
Na dɛm dapɔn da nyina mu,
Ber a mibenya mo sor frɛ no,
M'befi sum wiadze yi mu no,
Christ yɛ m'dze.

MHB 404
1 . MO Wura, ɔbra a wɔbɔ 
Ma Wo no ɔyɛ nhyira pii;
Ɔkyɛn enyigye biara a
Wiadze yi botum dze ama.

MHB 404
2 . Ɔma muhu dɛ meyɛ W' ba a
Edze W' bɔgyaa soronko atɔ m',
Na Wo nsamu nko na medze
Ndaase gye akyɛdze pa biara.

MHB 404
3 . Menam W'enyimtsewee mu daa,
W'enyi n amedze hwɛ m'akwan m';
Anafua nda m' 'Wo na hwɛ m' do,
Na kora me fi mbusu mu.

MHB 404
4 . Akwan aboabo nyina mu,
Mobɔ mbɔdzen dze kɔ m'enyim;
Wo nhyira anamɔn dzi m'enyim,
Ɔma m' ahoɔdzen wɔ 'bra nda m'.

MHB 404
5 . Dɛm dɔ yi ma m'enyigye daa,
Nye ahoɔdzen a medze som Wo,
Kodua dɛ mubohu W'enyim,
Na W'enyim hyerɛn ehyira me.

MHB 405
1 . NYAME, tsena me tsir m'
Ɔnye me ntseasee so mu.

MHB 405
2 . Nyame, tsena m'enyiwa m'
Nye m'adzehwɛ mu.

MHB 405
3 . Nyame, tsena m'anomu 
Nye me kasaa mu.

MHB 405
4 . Nyame, tsena m'akoma m'
Nye m'adwen so mu.

MHB 405
5 . Nyame mbra m'ewiei mu,
Nye ber a m'befi wiadze.  Amen.

MHB 406
1 . NYAME, meyɛ W'dze;
Akomatɔm' bɛn a!
Nhyira bi a menya dɛ Jesus yɛ medze a!
Sor Eguambaa N' mu
M'enyi gye mprɛnsa,
Metse Ne ndze a m'akoma dzi ehurusi.

MHB 406
2 . Enyigye pa wɔ
Ne ndze dɛɛdɛw n' mu;
Nyia oenya No n' oedu Paradise ampa,
Muhu Jesus a,
Metse bɔgya n' nka,
Ɔyɛ onnyiewie nkwa na sor dɛw wɔ ase ha.

MHB 406
3 . Menantsew hwiihwii
Kɔ sor aponto ase;
Ɔno nye emudzi; ne dɛw no so dze,
Mobɔsɔ mahwɛ;
M'bohu dɛ mbrɛ ɔtse,
Sor hɔ wɔ Jesus No dɔ nwanwa no mu.

MHB 407
1 . HWƐ enyigye a woenya!
Hɔn a Agyenkwa tsie hɔn,
Na wɔapɛ egyapadze egu sor,
Tegyirama nntum nnka
Ahotɔ nye asomdwee;
Ɔkra a oenya dɔ fofor ahyɛse.

MHB 407
2 . Dɛm ahotɔ n' yɛ m'dze,
Ber a minyaa enyimpa n'
Wɔ Eguambaa No bɔgyaa no mu;
M'akoma gyee no dzii,
Onyaa enyigye kɛse;
Jesus nko Ne dzin mu heaven bi a!

MHB 407
3 . Da mu nyina Jesus
Yɛɛ me dɛw nye mo ndwom;
Nkyɛ obiara eehu No nkwage! 
Metsea m' dɛ ɔadɔ me,
Oehu amandze ewu,
Dze apon emi etuatsewnyi.

MHB 407
4 . Enyigye mbordo,
Krɔnkrɔn mu enyigye a
Metsee no nkwagye - bɔgya no mu a!
M'Agyenkwa dwiir mo do n',
Minyaa nhyira mbordo,
Dɛ gyama Nyame emudzi ahyɛ m' ma.

MHB 408
1 . NYAME, me dɛw no nsunyiwa,
N-kwa a m'enyi gye ho,
M'enyigye nda mu enyimnyam,
M'anago awerɛkyekyer.

MHB 408
2 . Sɛ ipue sum kadoo mu a,
Na m'adzekyee ahyɛ ase,
Me kra adzekyee woraba nye Wo,
M'anapawi nye Wo.

MHB 408
3 . Sor hyerɛn bɔ mo ho aprɔw,
Ɔdze nhyira nserɛmɛn;
Jesus kyerɛ N'ehumbɔbɔr ma m',
'Wasa dɛ Nedze nye m'.

MHB 408
4 . Me kra betsin owu asɛm do
Efi dɛtse yi mu,
Ɔdze enyigye na mbirika
Bokohu Ewuradze enyim.

MHB 408
5 . Munnsuro hɛll na munnsuro owu,
M'bɔbɔ atamfo egu;
Ɔdɔ nye gyedzi ntsaban no
Bɛma medzi konyim.

MHB 409
1 . NSUNYIWA ne 'nyam dɛw a ɔyɛ a!
Nkwa fofor yɛ enyigye;
Asaase dze enyigye kyia
Mfunoma a oewuna fofor.

MHB 409
2 . Foforyɛfo krɔnkrɔn, mihyira W';
Mikyia W'edzifirii;
Modɔ Wo wɔ W'ahoɔfɛw mu
Wɔ mfunoma yi ho.

MHB 409
3 . W'adom mu enyigye nwanwa yi,
W'ebirɛmpɔn edwuma yi
Yɛ anwanwadze a yennhu mbrɛ ofi,
Awofofor krɔnkrɔn.

MHB 409
4 . Gyedzi awofofor kan dzendzen,
Dɔ a ɔhyerɛn fɛɛfɛw yi,
Awofofor enyigye ndwom yi,
Yɛ mpaabɔ huanhuam nwionn.

MHB 409
5 . Sunsum Bɔfo pa, yɛ mo mu
Wo dɛw anwanwadze 'i,
Foforyɛfo krɔnkrɔn, adom m'
Yɛ m'akoma 'i fofor.  Amen.

MHB 41
1 . NYAME yɛ dzin a me kra tonton,
Etumfo Baasa, Bɛkyebo n',
Abɔdze na adom, hɔn tum nyina,
Ka onnyiewiei a wonnyim No.

MHB 41
2 . Wo ndze dze po na asaase bae,
Ma asorɛkye wor na nworaba hyerɛn,
Naaso Wo ndwuma nyina mu,
Biribiara nye Wo nnyɛ pɛr.

MHB 41
3 . Abɔdze da ho ara nyin, wu,
Abɔdze gu do sesa daa;
Santsen biara nnyim mbrɛ etse,
Wo nhyehyɛɛ akɛse yɛ kor.

MHB 41
4 . W'enyiwa hwɛ wiadze nyina,
Idzi wiadze a ɔhyerɛn nyina do;
Edze kan yɛ efuradze,
W'asomfo nye ogyaframee.

MHB 41
5 . Adasa a hɛn ho egu fi yi
Besi dɛn atow W'ayɛyi?
Yɛda W'ananadze wɔ ekyir,
Yehu W'enyim wɔ sunsum mu.

MHB 41
6 . Woana botum ahwɛ kan no?
Woana bɛbɛn gyaframee no?
Wo nko na inyim W'ahoɔdzen,
W'asɛm ma otum bɔ Wo dzin.

MHB 410
1 . Nyame adɔfo, hom mbra 
Mbɛda hom dɛw edzi;
Hom nsuo m' ma yɛntow ndwom dɛɛdɛw 
Ngu N'ahengua ho aprɔw.
Nyia onnyim hɛn Nyame n'
Ɔanntow bi a ɔnnyɛ hwee;
Na Ɔsor Hen nkowaa dze otwar dɛ
Wɔda hɔn dɛw edzi.

MHB 410
2 . Nyame ɔsor Hen a  
N'enyi bɔ wiadze aprɔw,
Ɔnantsew ehum do wɔ wim',
Na ɔtseam' ma po taa dzinn n'-
Dɛm Nyame yi yɛ hɛndze 
Yɛ hɛn Egya dɔfo:
Ɔbɛma sor etumfo no
Abɔsoa hɛn akɔ.

MHB 410
3 . Hɔ yebohu N'enyim, 
Na yɛnnkɛyɛ bɔn da;
Hɔ yɛbɔnom daa enigye
Wɔ adom esutsen mu:
Nyew, ansaana yeetu
Yɛakɔ bɛkyebo mu n',
Dɛm eyiedzi ho adwendwen
Ma hɛn dɛw ntaataado.

MHB 410
4 . Adom-mba ehu dɛ 
'Nyimnyam hyɛ ase wɔ ha
Sor eyiedzi fi gyedzi nye 
Enyidado mu ba:
Hom mma ogya n' nsian sesei,
Na yengyaa nyinsuwa kyi;
Yɛnam Immanuel asaasem'
Rokɔ sor man pa n' mu.

MHB 411
1 . Konyim Asɔr n 'Ewuradze, 
Yɛdze dɛw yi Wo ayɛw;
Yɛwɔ ha yi
Yɛbɔtow ndwom
Dɛ enyimnyammufo no, 
Yɛhyɛ ase ha ara 
Ma akoma na n-dze do
Kekam'  dzendzen
Yi Nyame ayɛw 
Wɔ hɛn n-kwahosan ntsi.

MHB 411
2 . Yɛda fona fononoo mu yi 
Na yɛnam ogya mu yi 
Yehyira Wo dɔ a
Onyim hɛn nda 
Na daa ɔdze hɛn bɛn Wo. 
Yɛbɔ hɛn nsam' dzi ehurusi 
Wɔ W' enyimtsewee no mu;
Wo dɔ a ɔmaa 
Yɛyɛɛ Wodze n'
Bɔkora hɛn wɔ Wo nkyɛn daa.

MHB 411
3 . Ɔwo nye Wo nkorɔfo nam 
Ngyigye n'esuyiriim';
Ebɛn hɛn yi 
Yennkosuro
Amandzehu gyatanaa. 
Wiadze nye bɔn nye abɔnsam 
Wonnkotum esi hɛn mpa;
Yɛnam Wo do
Bɛtsew hɔn mu
Na yɛatow konyim ndwom no.

MHB 411
4 . Hɛn gyedzi hu enyimnyam a 
Edze bɔdom hɛn bio no;ɔ
Mbeamudua n' nnyɛ hwee
Akatua pa a
Edze esi hɛn enyim ntsi. 
Sɛ ndaamba yɛbɛfata a 
Yebohu Wo dɛ Stephen
Ohun Wo wɔ
Nyame nyimfa,
Dɛ eregye hɛn akɔ sor.

MHB 412
1 . ƆSOM, ndaase nye nhyira
Na, ahoɔdzen nyina fir Jesus!
Jesus nkotoo\nWowaw Nedze,
Wiadze nye hɛll fetsew hɛn a,
Otumfo bɛgye hɛn nkwa,
Yɛdze dɛw dzi Wo dase,
Yɛsɔw ano dɛ
Christ nokwafo,
Odzi Ne hen afebɔɔ.

MHB 412
2 . Otumfo na hɛn Pomfo,
Hɛn kra a apon hɔn sɔr Wo;
Agyenkwa nye W',
Afei yeehu,
Yɛdze enyimnyam ma Wo,
Yɛtow W'abasadzen a
Oyii hɛn nsɔhwɛ m' ho ndwom,
Dze enyigye ndze
Dzi W' mu ehurusi,
Hɛn nkwagye Nyame nye Wo.

MHB 412
3 . W'abasa dze hɛn edu
Beebi a hɛn enyi nnda,
Yɛatra mbrɛ nguan n'
Twaa bun no a
Nsu fadum wowaaw hɔn no;
W'enyimnyam bɔɔ hɔn nkyidɔm,
Wo nsu na ɔkataa hɛn do,
Ma hɛn so dɛm
Eetwa po no,
Aanantsew mbanyin m' atra.

MHB 412
4 . Wiadze nye abɔnsam enyitan n',
Jesus aka no ahyɛ,
Na N'adom ntsi
Daa yɛtow ndwom,
Ayɛyi ndwom dze ma Wo,
Yɛagye hɛn nkwagye ato m',
W'adom ntsi yedzi konyim,
Na Wo dɔ a
Hɛn nsa aka ntsi 
Yɛtonton Wo afebɔɔ.

MHB 413
1 . O me Nyame, sɛ me kra hwɛ 
W'ehumbɔbɔr nyina a,
Bobor nye dɔ nye ayɛyi
Ɔhyɛ mo do koraa.

MHB 413
2 . Eyiedzi pii a wɔnnkan na  
Wo dɔ dze nyɛɛn me kra.
Ansaana m'abofra koma
Hun nyia 'yiedzi n' fir no.

MHB 413
3 . Esian horow, fona na wu  
Ɔpae guu foo maa me,
Na dza ɔyɛ hu kyɛn yinom-
Akɔndɔbɔn n'efir.

MHB 413
4 . Akyɛdze mpempem, ɔsom bo 
Gye me ndaase daa daa,
Na W'enyi sɔ 'koma a ɔdze 
Dɛw gye dɛm akyɛdze n'.

MHB 413
5 . Mo nkwa ne mber nyinaa mu 
W'adɔe na m'bɛtaa do:
Na muwu so a, 'kyirkyir wiadzem'
M'bɔtow W'ayɛyi bio.

MHB 413
6 . Mebɛma ayɛyindwom do ama W' 
Mbersantsen mfesantsen,
Na onnyiewiei mpo yɛ tsia dɛ,
Wɔdze yi W' ayɛw wie!

MHB 414
1 . EWURADZE, yɛda Wo ase
Wɔ asaase, wimu nye po nyina ntsi;
Fɛw a wɔyɛ, bo a wɔsom,
Hɔn kan nye enyimnyam fir Wo.

MHB 414
2 . Yɛda Wo ase wɔ nhyiren
Nye asaase do ndua nyina ntsi;
Nkokwaa abɔ hɛn adan ho aprɔw,
Dɛ Wo dɔ etwa Wo dɔm ho ehyia.

MHB 414
3 . Egya, kyerɛ hɛn na yenhu
Dza ɔyɛ fɛw wɔ W'enyi do;
Edwuma kor, m-paabɔ kor,
Akoma kor a sunsum wɔ m'.

MHB 414
4 . Sɛ yɛdze adwen to ho hwɛ
Akyɛdze a edze ama hɛn a,
Ma yɛntsena, nwu wɔ Wo mu,
Wo mu yaasoɛr akɔ sor fie.  Amen.

MHB 415
1 . TOW ayɛyi ndwom ma sor Hen,
Abͻdze nyina Nyame,
Tum Nyame na ͻdͻ Nyame,
Na Hɛn nkwagye Nyankopͻn;
Ͻdze ngo sa me kra yarba,
Ma ekyingye nyina taa dzinn:
’Yɛyi, ’nyimnyam nka Nyame.

MHB 415
2 . Dza Otumfo Nyame ayɛ n’,
N’adom ehumbͻbͻr kora do;
Fi anapa kan kodu ewimbir,
N’enyiwa a ͻweͻn nnda da;
No tum ahenman no mu no,
Hwɛ, biribiara yɛ tͻͻtsenn:
’Yɛyi, ’nyimnyam nkza Nyame.

MHB 415
3 . Ewuradze bɛn hɛn dabaa,
Ntsi amandzehu mu no,
Ͻnye hɛn wͻ hͻ, boa hɛn daa,
Ͻma hɛn asomdwee na nhyira;
Ͻdze ’baatan nsa kora Ne mba,
Ͻgyegye No nkorͻfo taataa:
’Yɛyi, ’nyimnyam nka Nyame.

MHB 415
4 . Dem ntsi me bra akwantu nyina mu,
M’bɛtsea m’ atow W’ayɛyi,
Ma nkorofo aatse W’enyisͻ ndwom,
Me ndze rinnhihirn ara da;
M’akoma dzi Ewuradze m’ ehurusi;
Ͻkra, nyimpadua nye hͻndze:
’Yɛyi, ’nyimnyam nka Nyame.

MHB 416
1 . EWURADZE mu na nkwa,
Kan na enyigye fi ba;
Ɔbra nhyira ahyɛ ma,
Kan a ofi nsunyiwa pii m',
Nkwa na kan na dɛw krɔnkrɔn a
Obi nntum nnsɛɛ n' ara da.

MHB 416
2 . Fa ɔbra mber fɛɛfɛw brɛ No,
Ɔbɛma ayɛ fɛw mbordo;
Fa w'ahom kakra n' ma No,
Ɔbɛtsew w'ahoɔdzen ho;
Fa w'ehiasɛm to N'enyim,
Na ɔbɛma wo w'ehiadze.

MHB 416
3 . Wo nsɛmbisa akɛse nyina,
Mbabun adwendwen nyina,
Hom mfa mbrɛ N' na hom benya
No nokwar no ho ndɔbaa;
N'ahonyadze kɛse mu n',
Hom bohu dɔ na nyansa.

MHB 416
4 . Dɛm na ɔbra akwan nyina
Na ndwuma ahorow nyina mu,
Hom bohu No dɛ ɔbɛn hɛn;
Ɔdze enyisɔ enyi repen
Ndwuma pa nyinara so a
No nkowaa nsa ayɛ no do.

MHB 417
1 . BRA, Ɔwo nhyira nsubura,
Ma m'akoma ntow W'adom ndwom;
Ehumbɔbɔr nsu a ennwew da,
Gye W'ayɛyi ndwom kɛse,
Kyerɛ me ndwom dɛɛdɛw bi no a
Sor abɔfo ndze tow no;
Ne trɛ, no war, dza ɔsom bo,
Ɔfa m'Ewuradze dɔ ho.

MHB 417
2 . Mema m'Ebenezer do dɛ
Ha na aboa me ebodu;
Na mowɔ awerɛhyɛmu dɛ
Ɔwo dze m' bodu fie sɔnn;
Meyewee fii Nyame nguan mu,
Na Jesus dze me baa fie;
Ɔgyee me fii mbusu mu so,
No bɔgyaa apata mo bɔn.

MHB 417
3 . Medze W'adom ho kaw kɛse,
Na m'bɛdze ho kaw afebɔɔ!
Ewuradze, ma dɛm adom no
Ndwer m'akoma mfam Wo ho;
M'akoma kyimafo n', metse nka dɛ
Ɔpɛ dɛ ofi Wo nkyɛn;
Gye m'akoma, O gye sɔw ano,
Fi sor abangua do sɔw ano.  Amen.

MHB 418
1 . HƐN akra, hom nyan! Hɛn suro nhera!
Ma ahopopo adwen nkɔ!
Fa enyigye nye akokodur hyɛ
Na soɛr tu sor mbirika pa n'.

MHB 418
2 . Ampa, ɔkwan n' kyea, nsoɛ so wɔ m';
'Dasamba totɔ bahaw wɔ m',
Naaso hɔn werɛ fir dɛ Nyame
Na ɔma ahotsewfo ahoɔdzen.

MHB 418
3 . O Nyame kɛse! Wo tum no
Yɛ fofor, yɛ babun daa nyina,
Na otsim hɔ so afebɔɔ,
Mbersantsen, mfesantsen nyina.

MHB 418
4 . Nsu a ofi Wo hɔ pem daa no
Na hɛn akra bɔnom bi daa;
Hɔn a wɔtwer hɔn ahoɔdzen n'
Bɔtotɔ bahaw ewuwu.

MHB 418
5 . Ntsɛntsɛm tse dɛ ɔkɔr twa wimu,
Na yɛdze bodu Wo fie hɔ;
Ɔdɔ ntsaban do na hɛn akra
Botu dɛ wɔmmberɛ afa sor kwan do.

MHB 419
1 . HϽN a wͻdͻ Nyame enyi gye,
Hͻn a wͻpaa m’ ka dɛ
Christ mbeamudua agye hͻn no,
Nya Ne bérɛ m' ahomgye.

MHB 419
2 . Ayɛyi ndwom no ͻyɛ dɛw,
Sɛ wͻbͻ mu tow dzé a;
Na mpaabͻ dzendzenndzen no ntsi,
Sor Hen n’ brɛ N’aso adze.

MHB 419
3 . Christ ma hon efiefi m’ ’somdwee,
Na ͻfa hͻn dͻ n’ yɛ N’dze,
Naaso hwɛ mbrɛ ͻtamfo n’ edua
Nworahaban wo n’ turo m’!

MHB 419
4 . Hɛn asɛm yɛ yaw; bͻn wiadze yi
Annda N’awérɛhow kwan a
N-gua no bɛfa do akͻ
Jesus nguankuw, mu edzi.

MHB 419
5 . Dɛm na hͻn a wͻdͻ N’ bohu
Mbrɛ hͻn yaw ho siar tse;
Na owu mpo nnkoturn atsetsew
Hͻn ahomka enuadͻ m’.

MHB 42
1 . NYAMЀ a eyɛ bùn a onnyi ase!
Woana botum ehu W’ewiei?
Nsɛm bɛn na ɔbɛkyerɛ Wo krɔn
Na akyérɛ Wo suban nyina?

MHB 42
2 . Ɔwo nye ebùn a wonndù ase;
Fa me hyɛ W’adom po no mu!
Nyansa mapa nnyi m’akoma m’;
Fa Wo dɔ no twa mo ho hyia.

MHB 42
3 . Wo bun no wɔ hɔ fi tsetse,
Ɔtse dέ Ɔwo, onnyi ahyɛse;
Ewɔ hɔ ansaana mber kὸraa
Na nworaba reba wiadze.

MHB 42
4 . Ewùradze pà a ennsesa da,
N-kwa po a onnyi ewiei,
W’asɛm ma biribiara nkwa;
Ɔtsé ase, na ofi Wo hɔ.

MHB 42
5 . Wo kɛseyɛ onnyi kabea,
Kɛseyɛ a sɛ adasa
Wiadze, sor nà asaase twa mù a,
Ɔbɛhyerɛn kɛse daa daa.

MHB 420
1 . O MINSI dɛn nyi m'Agyenkwa ayɛw?
Ɔyɛ nokwafo ampa; No som dɔɔ so,
Ɔyɛ Ɔgyefo na Pomfo kɛse ma
Ɔbɔbɔfo biara a ɔtwer N'adom no.

MHB 420
2 . Siarfo nye nyia n'akoma atɔ ne yamu!
Nkorɔfo a wobenyi enyigye wɔ Wo mu,
Hɔn enyigye nye dɛ wɔbɛnantsew W'enyim 
Na wɔbɛka Jesus N'adom no ho nsɛm.

MHB 420
3 . Wobenya daa ahomka wɔ Wo dzin mu,
Wɔbefa Wo tsenenee dɛ hɔn kyɛfa,
Wɔbɛhyɛ W' tsenenee na W' bɔgyaa asan hɔnho,
Na wobopue Nyame enyim akokodur m'.

MHB 420
4 . M'Agyenkwa Jesus nye me bambɔ pa;
Motwer N'asɛm ntsi mirimmfi Ne nkyɛn;
Menya N'enyim enyimpa ntsi ɔbɛyɛ biribia 'a;
Me Hen na m'Agyenkwa bɛyɛ me fofor.

MHB 421
1 . ƆYƐ me dɛw pii dɛ hɛn sor Egya n'
Ka No dɔ ho nsɛm wɔ Nwoma no mu;
Muhu anwanwadze wɔ Nwoma no mu,
Dza ɔsom bo koraa nye dɛ Jesus dɔ me.
    ƆYƐ me dɛw pii dɛ Jesus dɔ me,
    Jesus dɔ emi so.

MHB 421
2 . Sɛ mo werɛ fir No na mikyinkyin mpo a,
Beebiara a m'bɔkɔ n' ɔda ho dɔ me;
Mutu mbirika san kɔ No dɔ abaw m;
Ber a mekaa dɛ saana Jesus dɔ me.

MHB 421
3 . Sɛ ndwom kor pɛr mpo na m'botum atow a,
Ber a m'bohu Ɔhen kɛse wɔ N'ahoɔfɛw m';
Onnyiewiei mu na mobɔtow ndwom yi,
Anwanwasɛm ndowm dɛ Jesus dɔ me.

MHB 421
4 .Sɛ obi bisa me a, minsi dɛm nka?
Minyim, m'bɛka dɛ enyimnyam nka Jesus;
Nyame Sunsum Krɔnkrɔn nye me yɛ adwen,
Dzi dase daa daa dɛ Jesus dɔ me.

MHB 422
1 . Siar dasedzi- dɛ Jesus yɛ medze! 
Ao, Nyame enyimnyam nkahwɛ bɛn ny' i!
Nkwagye dzifo nye m', Nyame atɔdze;
No Sunsum awo m', bɔgyaa n' ahor m'.
 
  M'asɛm na mo ndwom ara nye yi, 
  Mekamfo m'Agyenkwa adzekyee nyina.

MHB 422
2 . Ahobrɛasdze koraa, enyigye koraa, 
Ahotsetɛ epue m'enyi do wora;
Abɔfo fi sor sian ba bɔbɔ
Mbɔbɔrhu na dɔ ho amandzɛɛ.

MHB 422
3 . Ahobrɛdze koraa, ne nyina adwe, 
Menya Agyenkwam' ahomka nye siar;
Moroweɔn, rotweɔn, m'enyi tua sor;
N'ayamuyie amee m', mahera No dɔm'.

MHB 423
1 . MENYA Nyɛnko; O Nyɛnko bi a!
Ɔdɔɔ me ana muruhu N';
Ɔdze ɔdɔ ahoma twee me,
Dze me kyekyeer No ho pi,
Na m'akoma ne nkyehoma a
Hweeara nnkotum atsew mu;
Meyɛ Nedze, na ɔyɛ medze,
Mbersantsen, mfesantsen nyina.

MHB 423
2 . Menya Nyɛnko; O Nyɛnko bi a!
Okyii bɔgya, wui gyee me;
Nnyɛ dɛ nkwa akyɛdze ara nko,
Na mbom ɔdze Noho maa m',
Dza mowɔ nyina n' Gyefo dze a;
Musuo mu ma Ɔmafo n';
M'akoma, 'hoɔdzen, mo nkwa, ne nyina
Yɛ Nedze, Nedze afebɔɔ.

MHB 423
3 . Menya Nyɛnko; O Nyɛnko bi a!
Wɔdze tum nyina ama No,
Dɛ ɔnhwɛ mo do akwan nyina m',
Ɔmfa me nkodu sor sɔnn,
Bɛkyebo enyimnyam wɔ ekyirkyir,
'Ma m' aperdzi m' ahoɔdzen;
Ntsi m'bɔweɔn ayɛ edwuma
Edzi ako, ahom afebɔɔ.

MHB 423
4 . Menya Nyɛnko; O Nyɛnko bi a!
Yamuyiefo Nokwafo!
Pomfo nyansafo, Kwankyerɛfo;
Ɔyɛ Bambɔfo kɛse!
Tum bɛn na ɔbɛtsew me efi
Nyia ɔdɔ me dɛm yi ho?
Nkwa anaa owu, asaase na hɛll?
Dabi! Meyɛ Nedze daa.

MHB 424
1 . ME kra, hyira Ewuradze!
Dza ɔwɔ m' mu nyina nka ho,
Hom mboa ma m' gyirama nhyira Ne dzin,
Ɔno a N'adom fi sor.

MHB 424
2 . Me kra, hyira Ewuradze!
Mma N'ehumbɔbɔr nntwa m'
Dɛ erennda No ase koraa,
Na nnwu dɛ otsiafo.

MHB 424
3 . Ɔno na ɔdze w' bɔn kyɛ w',
Na ɔma wo ahotɔ;
Ɔno na ɔsa wo yarba,
Na ɔma eyɛ babun bio.

MHB 424
4 . Ɔma ehiafo ndzepa,
Na ɔma afonafo ahomgye;
Hɛn Wura bobu abɔn atsɛn,
Na obedzi ama abrɛfo

MHB 424
5 . Ɔnam Moses do yii
N'akwan ndwuma nwanwa kyerɛe;
Mbom ɔnam No Dɔba do dze
Nokwar na adom mae.

MHB 425
1 . ME Nyame Hen,
M’beyi W’ ayɛw,
M’akoma yɛ Wodze,
Mo tum nyinara,
Mber pa nyinara
Medze ma Wo nkotoo.

MHB 425
2 . Me ndze soɛr daa
Ye w’afamudze;
Me kra, wo so ka ho;
Kɛpem dɛ obia’ a
Bɛtse ndwom no,
Na wͻnye me atow.

MHB 425
3 . Nyimpa nnyi ahom,
Dɛ ͻbͻtow W’ ndwom;
Sor abͻfo, horn ntow N’ ndwom
Hom hu hɛn Hen
N’ enyimnyam no
Kyɛn dɛ mbrɛ hɛn yehu.

MHB 425
4 . No nokwar na
N’adom tsim hͻ;
De mbrɛ N’enyimnyam tse,
Kɛpem dɛ akra
Nyina botwa ama N’,
Nye me eyi N’ayɛw.

MHB 426
1 . HOM Nyame nkowaa,
Hom nda hom Wura edzi,
Hom mbɔ N' dzin nwanwa n'
Wɔ mbea nyinara;
Jesus konyimdzi dzin n'
Hom mma do kɛse;
N'ahendzi yɛ enyimnyam,
'Dzi adze nyina do hen.

MHB 426
2 . Nyame dzi sor hen,
Otum dɛ ɔgye nkwa;
Ɔda ho bɛn hɛn,
Yɛtse Ne nka daa;
Dɔm kukuankoma no 
'Tow konyimdzi ndwom
Aka dɛ nkwagye dzi
Wɔ hɛn Hen Jesus.

MHB 426
3 . Nkwagye nka Nyame a
Ɔtse ahengua n' do!
Hɔn nyina ntseatsea m',
Nhyɛ Ba n' enyimnyam;
Jesus N'ayɛyi no,
'Bɔfo bɔ n' dawur,
Dze hɔn enyim bom famu
Sɔr Eguambaa no.

MHB 426
4 . Wɔmma yɛnsɔr No,
Mfa Nedze mma No;
Enyimnyam na tum,
Nyansa na ahoɔdzen,
Enyidzi na nhyira;
Yɛnye sor abɔfo
Nda N' ase a ɔnnsa da,
Na dɔ a onnyi ewiei.

MHB 427
1 . Ɔbra n' adandan nyina mu, 
Ahokyer nye ahotɔm',
M' akoma nye me gyirama
Beyi me Nyame ayɛw

MHB 427
2 . M'botuw No nkwagye ho 'kodu 
Dɛ ahokyerfo nyina
Bɔhwɛ m' enya awerɛkyekyer,
Na hɔn yaw ahera.

MHB 427
3 . O nye me nhuhor Ewuradze, 
Ma yɛntonton Ne dzin,
Mefrɛɛ No m'ahokyer mu no,
Ɔbae beyii m' fiir mu.

MHB 427
4 . Nyame no dɔmtutuw twa hyia 
Atseneneefo tsenabea;
Hɔn a wɔtwer No mboa nyina 
Ɔma hɔn No nkwagye.

MHB 427
5 . O, bra bɔsɔ No dɔ no hwɛ, 
Na woana bohu dɛ
Hɔn a wɔtwer No nokwar no,
Hɔn na wɔyɛ esiarfo.

MHB 427
6 . Ahotsewfo, hom nsuro No, 
Na hom nnkosuro hwee bio;
Hom nyɛ No som hom enyigye,
No so bɔhwɛ hom hia.

MHB 428
1 . M' beyi mo Bɔfo ayɛw nkwaber m', 
Na ber a me ndze bɛyew wum no,
Medze tum kɛse bɛkamfo N':
M'ayɛyi nda nnkotwa mu da,
Nkwa na adwen na ahom wɔ hɔ 'i,
Anaa bɛkyebo wɔ do yi.

MHB 428
2 . Siarfo nye nyia n'enyidar twer 
Israel Nyame! Ɔno yɛɛ wim'
Asaase, Po, nye dza ɔwɔm' nyina:
No nokwar tsim hɔ pintsinn daa;
Ɔgye afonafo, ɔhwɛ ehiafo,
Na N'anohoba nnyɛ gyan da.

MHB 428
3 . Ewuradze ma furafo hu adze; 
Osuo adwen a ɔatɔ bitsim'
Ɔma tsibowa a ɔnnda asomdwee;
Ɔboa hɔho wɔ fona mu,
Kunafo nye egyanka so
Na ɔdom daduanyi fahodzi.

MHB 428
4 . Mibeyi No ayɛw nkwaberm' 
Na ber a me ndze bɛyew wum' no,
Medze tum kɛse bɛkamfo N':
M'ayɛyi nda nnkotwa mu da,
Nkwa na adwen na ahom wɔ hɔ 'i,
Anaa bɛkyebo wɔ do yi.

MHB 429
1 . Mo nkwa Nyame, me nda nyina m’
‘M’ahoͻdzen nyina beyi W’ ayɛw;
Mo ndwom nye anapa kan bosoɛr,
Edzi ehurusi anago sum so.

MHB 429
2 . Sɛ adwendwem sɛɛ m’ahomgye,
Na atseetsee ma m’akoma tu a,
Mebɛma W’ayɛyi ndwom do,
Na ͻbɛbrɛ mo nkrumsi adze.

MHB 429
3 . Sɛ owu dzi hɛn do konyim
Ma kasa na tum nyina bͻ adzé a,
Dɛw bohwira me nyinsuwa mu,
Akyérɛ me ndaase kɛse no.

MHB 429
4 . Bér a aperdzi kɛse n’ bͻbͻ adze
Ma mennda ho nnyi wiadze bio n’,
Medze enyigye ndwom no daa
Bɛka ͻsor ndwom no ho daa.

MHB 429
5 . Ͻrennkyɛr na mesua ndwom bi a
Wͻtow no wͻ sor man no mu,
Na medze dɛw a onnyi kabea esua
Seraph a wͻabͻ Wo ho aprͻw n’.

MHB 429
6 . Na mudu béa a murunnwu da hͻ a ,
Medze enyigye bɛkamfo ndwuma a
Ͻyɛ dɛw, ma nsɛm a ͻkrͻn so
Bɛgye mbersantsen ahenkyɛw n’.

MHB 43
1 . NWOMA wɔ hɔ a ɔsɛ akenkan,
Ɔkyerɛ ɔsor nokwar,
Nkyerɛkyerɛ a nyimdzefo hia,
Na akoma a no mu tsew.

MHB 43
2 . Nyame ndwuma, ɔsor na ase,
Etwa hɛn ho ehyia,
Dɛm nwoma no mu nsɛm kyerɛ 
Mbrɛ yɛhwehwɛ Nyame.

MHB 43
3 . Wimu fɛɛfɛw a etwa hɛn ho, 
Tse dɛ Bɔadze No dɔ,
Fua aksɛse na nkakraba
Sen komm na asomdwee m'.

MHB 43
4 . Dzin bi a ɔsen 'nyimnyam dzin nyina, 
Nye ngyirama ɔpedu,
Ɔdomankoma po tsea mu,
Ɔtow abɔfo ndwom.

MHB 43
5 . Hɛn wiadze ahorow ebien;
Bɔn na esiw hɛn enyi, 
Mma yennyim sor na ase esumasɛm 
Pefee dɛ po na wimu.

MHB 43
6 . Ama m' enyi a medze hu adze, 
Na ɔsom me bo pii;
Ma m'akoma a wɔdze hwehwɛ W',
Na munhu W' beebiara.

MHB 430
1 . JESUS, Wo dɔ kɛse a 'wɔ ma m',
Adwen biara nnso m', gyirama nnka;
Fa me ndaase akoma fam Wo ho,
Ɔwo nkotsee na dzi do hen;
Meyɛ Wodze, Wo nkotsee dze,
Wo so yɛ me daa gyaframee.

MHB 430
2 . O mma biribiara nntsena me kra m',
Gyedɛ Wo dɔ krɔnn no nkotsee;
O ma dɔ no mfa me koraa,
Me dɛw, m'ahodze, m'ahenkyɛw;
Yi anana gyafirim fi m'akoma m',
Me nyɛe, asɛm na adwen nyɛ dɔ.

MHB 430
3 . Ao, dɔ nserɛmɛn a ema nkwagye!
Yaw nyina fi W'enyim guan koraa;
Dadwen, 'hoguan na awerɛhow kɔ,
Beebiara a W'ayarsa kan hyerɛn;
Ao Jesu! Mma munnhu hwee koraa,
Nndɔ, nnhwehwɛ hwee dɛ Wo nkotoo.

MHB 430
4 . Ma mintsiw 'yi dɛ memmberɛ,
Memper nkenya akyɛdze kɛse n';
Dɔnhwer bia 'a sakyer gyaframee
Krɔnkrɔn na sor gya 'i wɔ me kra m';
Mber nyina me dadwen nye dɛ
M'bɔbɔ akoradze krɔnkrɔn n' ho ban.

MHB 431
1 . NYAME dɔ a ɔkyɛn dɔ nyina,
Sor enyigye, sian asaase do;
Yɛ Wo tsenabea wɔ hɛn mu,
Ma W'ehumbɔbɔr nhyɛ ma;
Jesu, eyɛ mbɔbɔrhu nko,
'Yɛ dɔ mapa a 'nnyi mbanano;
Fa Wo nkwagye bɛsera hɛn,
Hɛn akoma pa biara mu.

MHB 431
2 . Bra, Otumfo, bra bɛgye hɛn,
Ma hɛn nyina nya W'adom;
Bra awerɛfir m', mma nnsan bio,
Mma mmfi W'asɔrfi mu nnkɔ;
Ɔwo na yebehyira Wo daa,
Yɛasom Wo dɛ sor dɔm no,
Yɛabɔ mpaa, yɛakamfo Wo daa,
Enyimnyam ahyɛ W' dɔ ma.

MHB 431
3 . Wie abɔdze fofor nyina yɛ,
Yɛnyɛ esiarfo a yenndzi dzɛm;
Ma yɛnhwɛ Wo nkwagye kɛse n',
Wɔakora n' sɔnn wɔ Wo mu;
Fi enyimnyam m' akɔ enyimnyam mu
Kodu dɛ yɛbɛba sor,
Dze hɛn ahenkyɛw abɛkyerɛ W'
'Hobow, dɔ nye ayɛyi m'.

MHB 432
1 . Me kra, tsie! Ewuradze a; 
W'Agyenkwa na ɔrekasa n';
Tsie Ne ndze; ɔreka dɛ,
Bɔnyɛnyi, ana 'dɔ M' a?

MHB 432
2 . 'Mi na megyee w' fii mpokyerɛm', 
Meyɛɛ wo pira edur;
Eyewee n', mohwehwɛɛ wo;
Memaa wo sum daan ekan.

MHB 432
3 . Na ɔbaatan n'abadaa 
Befi ne ba ho ara da?
Nyew, ɔyɛ a no werɛ befir n';
Emidze, m'bɛkaa wo daa.

MHB 432
4 . Emi Mo dɔ n' ɔnndan da, 
Ɔkrɔn kyɛn ɔsor m-po,
No mu dɔ kyɛn po no bun,
Ɔyɛ dzen, ɔkyɛn owu.

MHB 432
5 . Adom wie n'edwuma yɛ a, 
Ibohu M'enyimnyam ntsɛm;
Enye M'bɛtsena M'ahenguam';
Bɔnyɛnyi, ana 'dɔ M' a?

MHB 432
6 . M' Ewuradze, midzi yaw dɛ 
Mo dɔ yɛ mberɛw, ɔyɛ nwin,
Naaso modɔ, W', mosɔr Wo;
O, ma mondɔ Wo mbordo. Amen.

MHB 433
1 . NYAME dɔ a ihuntsa; Wo krɔn,
Wo bun, dasanyi biara nnyim;
Muhu Wo kan fɛɛfɛw n' wɔ ekyir,
Mugu Wo tsenabea ho ahom;
M'akoma ridzi yaw; onnkenya
Ahotɔ, gyedɛ ɔhom Wo mu.

MHB 433
2 . Wo ndze a osuma no kɔ do frɛ m'
Dɛ monsɔ Wo kɔndua no nhwɛ;
Nkyɛ mobɔsɔ ahwɛ, naaso
Me pɛ yɛ dɛ oetsim eso okyin;
Afei ndzɛmba pii siw me kwan;
M'enyi tsim W' do, naaso mayew.

MHB 433
3 . Ɔwo dze mbɔbɔrhu aba dɛ
Memfa nhwehwɛ Wo mu asomdwee,
Na mohwehwɛ Wo a, munnhu Wo;
Me kra a orikyin nnya asomdwee;
M'ekyinkyin bɔbɔ adze dabɛn?
Nkyɛ meetutu anamɔn abɛn W'!

MHB 433
4 . Ana biribi wɔ ase ha a
Ɔnye Wo per m'akoma ho?
Twa kyen na Wo nko dzi mu hen,
Yɛ dza ɔwɔ mo mu nyina Wura,
Dɛm na m'akoma nya ahotɔ,
Ber a ɔhom wɔ Wo mu sɔnn.

MHB 433
5 . Yi iyi fi mo mu, ama
Maatsena ama Christ nko, na
Bɔ m'akɔndɔbɔn mbeamudua m',
Mma apɛdze bɔn kor mpo nnka;
Mma monnhwehwɛ adze biara,
Eso monndɔ hwee dɛ Ɔwo.

MHB 433
6 . Aber nyinara twe m'akoma a
Ɔtweɔn Wo, frɛ no fi wiadze;
Kasa kyerɛ me kra na ka dɛ,
Wo Dɔfo, Wo Nyame nye Me!
M'bohu Wo tum, m'bɛtse Wo ndze,
M'bɔsɔ Wo dɔ ahwɛ nyɛ me pɛ.

MHB 434
1 . ONYAME dɔ, eyɛ dɛw ae!
Dabɛn na m'bohu m'akoma
Dɛ ɔyɛ Wodze koraa?
Nsukɔm dze m', motɔ bahaw, m'wu
Dze kyerɛ Wo dɔ kɛse a ɔpon me,
Christ dɔ a ɔwɔ ma me.

MHB 434
2 . No dɔ yɛ m' dzen kyɛn ''wu nye hɛll,
N'ahonya no wonnyim ano;
Asɔpɔn kan mba no
Per kwa dɛ wobohu no bun n',
Wonntum nndu esumasɛm no ho,
No war, ne trɛ, no krɔn.

MHB 434
3 . Nyame nko na onyim Nyame dɔ;
O kɛtseankyɛ wɔdze aapetse
Akoma - yi mu!
Ɔdɔ ntsi misi nkrum, mepen;
Ewuradze, Wo nko yɛ m' kyɛpɛn,
Eyɛ medze a na oye.

MHB 434
4 . Kɛtseankyɛ maatsena mo Wura 
N'ananadze afebɔɔ dɛ Mary!
'Yi nye m'enyigyedze;
M'apɛdze, m'ahomka na siar,
Me dɛw, m'ahenman wɔ ase ha;
M'bɛtse Ayeforkun n' ndze.

MHB 435
1 . ƆDƆ nye nkwa na owu saafee,
Ɔyɛ esumasɛm wɔ sor;
Mbrɛ Christ tse biara, dza ɔkae,
'Dɔ nye saafe.

MHB 435
2 . Dza ɔkaa kyerɛɛ ahotsewfo n',
Ɔka kyerɛ emi na ɔwɔ so;
Ogu N'adom ahom bisa dɛ,
Ana dɔ M' a?

MHB 435
3 . Ewuradze, me gyedzi gow,
M'enyidar nntum nnkyekye mo werɛ;
Mbom Wo dɔ yɛ dzen kyɛn owu;
Na modɔ Wo.

MHB 436
1 . Ɔtra n-hum', Wo dɔ a ho wɔ na n' a, 
M'Agyenkwa Jesus; naaso me kra yi
Ɔpɛ dɛ ohu Wo dɔ no mbordo,
Ne trɛ, no war, no krɔn, no bun, na ne dzen
A ɔyɛ nyinaa.

MHB 436
2 . Ɔtra n-kaa, Wo dɔ a ho wɔ na n' a, 
M'Agyenkwa Jesus; naaso m'ano yi
Pɛ dɛ dɔ a otum yi afɔdzi suro,
Na ɔwo dɔ no, ɔka kyerɛ abɔn a
Wɔbɛn, wɔtwem'.

MHB 436
3 . Ɔtra ayɛyi, Wo dɔ a ho wɔ na n' a, 
M' Agyenkwa Jesus; naaso m'akoma yi
Ɔwɔ dɛ ɔkamafo dɔ a ɔhye, yɛ nwanwa a
Ɔdze mara mansotwenyi epin
Nyankopɔn nkyɛn n'.

MHB 436
4 . Jesus Agyenkwa, fa Wo dɔ n' hyɛ m' ma! 
Gya m' ara, gya m' kɔ nkwa nsunyiwa n' ho;
Ma montɔ nkɔ noara ho wɔ gyedzim'
Na mma da biara pɛn onnkwetsir Wo
Mmfa beebi bio.

MHB 436
5 . Na m'enyi nya bɔ m' Jesus enyim ma  
Minya ahengua n' enyim kotow da bi a,
Ber n', No dɔ no mbrɛ otwa pa nyina,
Ne trɛ, no war, no krɔn, no bun, na ne dzen
Bɛyɛ mo ndwom.

MHB 437
1 . Me Jesus, modɔ W', minyim dɛ medze nye nye W', 
Wo ntsi migyaa bɔn ho enyigye nyinara;
Mo Pomfo domfo, m'Agyenkwa nye Woara,
Me Jesus, sɛ madɔ w' da a, ɔno nye ndɛ.

MHB 437
2 . Modɔ W', osiandɛ 'Wo edzi kan adɔ m' 
Na epaa kyɛw maa m' wɔ Calvary dua no do;
Modɔ Wo wɔ nsoɛ kyɛw a esoae no ntsi,
Me Jesus, sɛ madɔ W' da a, ɔno nye ndɛ.

MHB 437
3 . Mobɔdɔ W' wɔ nkwa mu, mobɔdɔ W' wɔ wum' 
Na meyi W' ayɛw ber a edom me nkwa,
Na ber a owu-bɔw egu mo do n', m'bɛse dɛ,
Me Jesus, sɛ madɔ W' da a, ɔno nye ndɛ.

MHB 437
4 . Enyimnyam adampanm' na daa enyigyem', 
Mobɔtontom Wo na matsena W'enyim daa;
M'bɔsoa ahenkyɛw hyɛnhyɛnn no atow ndwom.
Me Jesus, sɛ madɔ W' da a, ɔno nye ndɛ.

MHB 438
1 . JESU, mo Wura, me Nyankopɔn,
M'Agyenkwa, mefrɛ a tsie me;
Fi Wo tsenabea hɔ tsie me,
Wora W'adom no gu mo do;
     JESU, mo Wura, motonton Wo;
     O ma mondɔ Wo mbordo daa.

MHB 438
2 . Jesu, mannhwehwɛ Wo ntsɛm koraa;
Minsi dɛn ndɔ Wo dɛ mbrɛ ɔse?
Minsi dɛn mma Wo nka ntahye,
W'enyimnyam dzin a ɔyɛ fɛw n'?

MHB 438
3 . Jesu, 'bɛn na ihun mo ho
Ma akyerɛ dɔ dɛm wɔ mo do?
Dɛw kɛse a edze abrɛ m' yi,
Ɔtra enyidar na adwen koraa.

MHB 438
4 . Jesu, Ɔwo bɛyɛ mo ndwom;
M'akoma na me kra Wodze a;
Dza mowɔ na meyɛ Wodze a,
Ɔwo Gyefo Siarfo, yɛ medze.

MHB 439
1 . O AGYENKWA, minnyi hwee ka,
Asaase yi do anaa sor,
Ka me hia kɛse yi nko ho,
Nye Wo dͻ a onnyi kabea ’i.

MHB 439
2 . Me hia rennkyɛr na etwa mu,
Ͻso dze naaso ͻrennkyɛr,
Dͻ a wͻnntͻ yi yɛ Wo nko dze.
Ͻwͻ hͻ afebͻͻ ara.

MHB 44
1 . WIMU tɛtɛr a ɔwɔ sor,
Ɔsor dubir fɛɛfɛw dɛm yi,
 Ɔsorsor a wɔahyehyɛ n' hyɛnhyɛnn, 
Kyerɛ hɔn abɔase kɛse no.
Ewia a osi do aber nyina,
Da no Bɔfo tum no edzi;
Na ɔma wiadze mbea nyina hu
Otumfo Ne nsaano edwuma.

MHB 44
2 . Ɔnnkyɛr na ewimbir sum aba,
Bosoom suo anwanwasɛm n' mu,
Na anafua si n'awoo nsɛm do 
Ma asaase a oritsie,
Ber a nworaba nyina rehyerɛn;
Na odu okyinnworaba do a, 
Ber a wokyin n', wɔka asɛmpa no, 
Wɔdze nokwar n' kɔ wiadze nyina.

MHB 44
3 . Wimu abɔdze nyina yɛ komm 
Twa hɛn asaase ho hyia dɛn, 
Ndze anaa dede bi nnyi hɔ a, 
Obi wɔ hɔn mu a ɔtse;
Wodzi dɛw wɔ dza ɔfata ho,
Na wɔdze enyimnyam ndze paa m' ka;
Ber a wɔhyerɛn n', wɔtow ndwom daa;
Nsa a ɔyɛɛ hɛn no yɛ krɔnkrɔn!

MHB 440
1 . ONNHIA dɛ yekyin pii
Hwehwɛ ɔdɔ Nyame;
Ne hwɛ pa a ɔhwɛ hɛn ntsi,
Nkitahodzi pa no ntsi,
No ndwuma pa nyina kyerɛ dɛ
Ɔdomfo Nyame bɛn hɛn.

MHB 440
2 . Yɛtse ase, kɔ ba a,
Na N'adom ara ntsi a;
Ɔda ho hwɛ ɔkra biara a
Ɔtse ase, kɔ na ɔba;
Na ɔdze hɛn nkwa ma hɛn bio
Ɔdze ma hɛn aber biara.

MHB 440
3 . Nyame, nyia ɔtse Wo mu n',
Ɔnyɛ Wodze koraa;
Yɛyɛ Wodze na sor mba,
Yɛtɔ kɔ W'enyimnyam ho,
Yɛdze hɛn tum yi W' ayɛw,
Ɔwo nko na yɛbɔdɔ W'.

MHB 441
1 . AHONYA mapa bi '
Wͻ Jesus No dͻ mu;
Na ndzepa fi nkwa bura n’ mu
Bobu hɛn akra do.

MHB 441
2 . Sunsum a yenya no ma
Adom, nyansa, na turn;
Na yɛtse awérɛhow mu a,
Yedzi dɛw afebͻͻ.

MHB 441
3 . Hɛn asomfo nye abͻfo;
Wͻsom hɛn akwan nyina mu,
Na wͻkora adorn mba krͻnn
Wͻ hͻn nsa a ͻweͻn mu.

MHB 441
4 . Wͻweͻn hɛn anamͻn nyina
Kͻ sorsor nhyira no mu;
Nyame Noara yɛ hͻn Egya.
Na Jesus hɛn Nyɛnko.

MHB 442
1 . AKOMA a adom wɔ m' enyi gye
Bea a ɔdɔ hyɛ koko ma;
Ɔdɔ na ɔhyerɛn kɛse,
Na ɔma nkaa dzi mu.

MHB 442
2 . Nyimdzee nyinara so yɛ gyan 
Na hɛn suro so yɛ gyan;
Hɛn bɔn adaaben per dzi hen,
Sɛ ɔdɔ nnyi hɔ bio a.

MHB 442
3 . Ɔdɔ na opia hɛn anamɔn
Enyigye ahorɛadze m';
Mbɔnsam nyim na hɔn ho popo;
Mbom Satan dze onnyi dɔ.

MHB 442
4 . Adom yi na ɔbɔtow ndwom,
Ber a gyedzi enyidar asa;
Iyi m' yɛbɔtow enyigye ndwom
Wɔ siar man dɛɛdɛw n' mu.

MHB 442
5 . Ansaana yɛbɔpow dɛtse,
Efi sum m' akɔ sor n',
Ɔdɔ atsaban bɔsoa hɛn
Ekohu Nyame enyim.

MHB 443
1 . WƆADƆ me ɔmmbɔadze dɔ,
Adom akyerɛ hɛn kwan;
Sunsum a ɔhom fi sor no
Akyerɛ me dɛ dɛm na ɔtse,
Asomdwee a ho tsew, dzi mu 'i,
O atsenka krɔnkrɔn yi!
Wɔ dɔ a ɔnnsa da mu,
Meyɛ Nedze, ɔyɛ medze.

MHB 443
2 . Sor ahenman mu yɛ fɛw,
Asaase ahaabun yɛ fɛw;
Fua biara biribi wɔ m',
Nyia onnyim Christ enyi nnhu n' dɛm:
Nnoma enyigye ndwom bu do,
Nyiren fɛɛfɛw a ɔhyerɛn,
Dza minyim nye dɛ sesei
Meyɛ Nedze, ɔyɛ medze.

MHB 443
3 . Meyɛ Nedze afebɔɔ;
Woana bɛtsew m' na ɔno ntamu?
Ao, nhyira bi a Christ dze bɛma
Nyimpa a wɔwɔ dɔ mapa a!
Sor na ase botwa m' akɔ,
Asɔpɔn mba kan rudum;
Menye Nyame tse ase a,
Meyɛ Nedze, ɔyɛ medze.

MHB 444
1 . 'Dɔfo, hom mma yɛndɔ: 
Dɔ fir Nyame;
Ɔdɔ Ne tsenabew pa 
Wɔ Nyame mu.

MHB 444
2 . 'Dɔfo, hom mma yɛndɔ: 
Na hɔn a wɔdɔ n',
Hɔnara nko nye Ne mba a
Hɔn awoo fir sor.

MHB 444
3 . 'Dɔfo, hon mma yɛndɔ: 
Na dɔ yɛ ahomgye,
Na obiara a onyi dɔ no',
Ɔnnyɛ siarfo.

MHB 444
4 . 'Dɔfo, hom mma yɛndɔ; 
Dɔm' na kan wɔ,
Na nyia onnyi dɔ no,
Ɔtse sum mu.

MHB 444
5 . 'Dɔfo, hom mma yɛndɔ: 
Na dɛm nkotoo
Na yebohu Nyame a
Ɔdɔ hɛn no.

MHB 445
1 . M'BƆDƆ W' m'ahoɔdzen, m'akoban,
M'bɔdɔ W' m'enyigye, m'ahenkyɛw,
Medze m'ahoɔdzen nyina bɔdɔ W'
Wo ndwuma nyina mu; Wo nko na
M'bɔdɔ Wo akɛpem dɛ gya
Krɔnkrɔn no bɛtsew me kra ho.

MHB 445
2 . Ao, dɛn ntsi na mennhu Wo ntsɛm?
'Santsen mu ahoɔfɛw mapa!
Ɔyɛ dɛn ntsi na mammba Wo
Hɔ ntsɛm? Ɔwo a ikum me yaw!
Medze enyito su me tsirmu
Dɛ mammba Wo hɔ ntsɛm koraa.

MHB 445
3 . Megyee enyim tɔɔ gon sum mu,
Mohwehwɛɛ Wo na mifii nkyɛn;
M'adwen kyinii kɔr ekyirkyir,
Modɔɔ W'abɔdze kyɛɛn Ɔwo;
Seseiara muhu biribi,
Wo kan mu na iyi fa ba.

MHB 445
4 . Ewia a wɔammbɔ W', meda W'ase
Dɛ Wo kan nserɛmɛn hyerɛn mo do;
Meda Wo ase dɛ aka
M'atamfo egu, asa m'adwen yar;
Meda Wo ase dɛ Wo ndze
Ma m'akoma nya fahodzi.

MHB 445
5 . Ma m'enyiwa ntaataa nyinsu,
Ma gya krɔnkrɔn mfram m'akoma;
Fa Egya ho suro ma me kra,
Ɔdɔ a ɔhyɛ sor dɔm nyina nkuran;
Ama meetum nye hɔn nyina
Abɔ m' kor ahyɛ W' enyimnyam.

MHB 445
6 . M'bɔdɔ W', m'enyigye, m'ahenkyɛw,
M'bɔdɔ Wo, mo Wura, me Nyame;
Wo bo fuw me mpo a, m'bɔdɔ Wo
Eyerɛw W'ano anaa Wo poma o;
Kaansa mo honam yi prɔw mpo a,
M'bɔdɔ Wo akɔ onnyiewiei m'.

MHB 446
1 . ME Nyame, modɔ Wo, nnyɛ dɛ
M'enyi da heaven do bi,
Anaa nnyɛ dɛ hɔn a wɔnndɔ W'dze,
Wɔayew koraa ntsi bi a.

MHB 446
2 . Ɔwo me Jesus, Ɔwo tui
Baar m' mbeamudua no do;
'Mi ntsi na egyee mprɛgow na peaa
Nye enyimguase beberee n'.

MHB 446
3456 . Yaw na atseetsee beberebe
Na amandzehu mfifir,
Na owu mpo nyina me ntsi a,
'Mi a meyɛ Wo tamfo.

. O siarfo Jesus Christ, 'bɛn ntsi
Na onnyi dɛ modɔ W' yie?
Nnyɛ dɛ m'enyi da heaven do,
Anaa m'boguan efi hɛll.

. Nnyɛ dɛ m'enyi da biribi kwan,
Anaa merepɛ akyɛdze,
Na mbom dɛ mbrɛ Ɔwo adɔ me
Ɔdɔ mbordo, Ewuradze.

. Dɛmara na mo so m'bɔdɔ W',
Na matow W'ayɛyi,
'Siandɛ Ɔwo yɛ m' dɔ Nyame,
Na me Hen afebɔɔ.

MHB 447
1 . ƆDƆ a ɔmaa minyaa nyamesu
Mfonyin hyɛɛ wɔ ase ha no, 
Ɔwo a adze abaatan dɔ hwehwɛɛ m'
Wɔ m'ekyinkyin nyinara mu.
    Ɔdɔ medze moho ma Wo,
    Mebɛyɛ Wo nko Wodze daa.

MHB 447
2 . Ɔdɔ, Ɔwo yɛ nokwar na kan,
Asɛm na sunsum, nkwa na tum;
'Buee W'akoma too ewudzifo hɔ,
Dze agye hɔn wɔ hɔn nsɔhwɛ mu.

MHB 447
3 . Ɔdɔ, a akyekyer me pampee
Afam Wo kɔndua haahar ho,
Ɔdɔ a edzi mo do konyim
Na ehwim m'akoma efi hɔ.

MHB 447
4 . Ɔdɔ a da bi bɛma masoɛr
Efi dɛm wu asetsena yi mu,
Ɔdɔ a dakyee bi sor hɔ no,
'Bɛma menya asetsena pa.

MHB 448
1 . ƆDƆ a onnketsie ma maakɔ,
Me kra a ɔaberɛ hom Wo mu;
Medze mo nkwa san ma Wo bio,
Ma ne mpemee wɔ Wo po bun mu n'
Eewie yie ampaara.

MHB 448
2 . Kan a odzi m'ekyir wɔ beebiara,
Medze me kandzea sunkamm ma W';
Wo kan hyerɛn m'akoma m' bio,
Ama W'ewia n' hyerɛnee wɔ m' mu n'
Aayɛ kɛsenara.

MHB 448
3 . Dɛw a enam yaw mu hwehwɛ me n',
Murunntum mmfa m'akoma nnsuma Wo;
Menam nsu m' hwehwɛ nyankontɔn,
Minyim dɛ anohoba n' nnyɛ gyan;
'Su bɔbɔ adze anapa.

MHB 448
4 . Mbeamudua a ɔma me tsir do,
Murunntum nnguan mmfi Wo nkyɛn da;
Meda dɛtse m' owu enyimnyam m',
Na dɛtse n' mu na ɔbra fɛɛfɛw a
Ɔmmbɔ adze da befir.

MHB 449
1 . EWURADZE, bue hɛn adwen mu
Ma yenhu W'anwanwa dwuma;
Sian hɛn dodow gyirama ma ɔnka
Wo dɔ kɛse a wɔnnhwehwɛ mu n'.

MHB 449
2 . Hɛn ndwuma yɛ bɔn na owu,
Kɛpem dɛ ebɔhom egu hɛn do;
Yɛanantsew Wo tum na adom mu,
Adom nwanwa! Dɔ a ɔnnsa da!

MHB 449
3 . Ɔyɛ dɛn yɛ dɛ ɔsor Hen,
Dɛ edze hɛn bɛma enyimnyam m'?
Yɛ nkowaa W'ahengua n' fafafo,
Yɛbɔsoa ahenkyɛw a ɔmmpa da?

MHB 449
4 . Hɛn akoma nan, yekyi nyinsu,
Yennyi hwee ka; yerunnhu so,
Yɛronndwen hwee so nnka ho koraa;
Mo Wura, mo Dɔ wɔabɔ N' mbeamudua m'.

MHB 449
5 . Enuanom pii nua Panyin nye W',
Ɔwo nkotsee na yɛkotow W',
Yɛma akoma na nsa do ma W';
Owu na nkwa m' yɛyɛ Wodze.

MHB 45
1 . ME kra, hyira Ewuradze!
O Nyame, esō;
Ndwuma akɛse mu
Na esuma Woho.
Wo sum nyansa n' enyim
Na tum a ennyɛe,
Adwen a ɔpɛ W' ayɛyi
Sɛ dɛ ɔtsena suro mu.

MHB 45
2 . Hɛn asaase yi a
Ɔkɔ aprɔw no
Na edze mframa 
Ayɛ n'efuradze:
Ɔwo akyekyer ho,
Ewia ma no mbo.
Na afei ɔdze hɔn
Kɔ sum mu kɛda.

MHB 45
3 . Biribiara esi pi,
Naaso hwee nnkye bo:
Wɔsesa dabaa,
Wodzi Wo mbra do.
Epo no bun ase 
Yɛ asaase wewew,
Na ema mbepɔw so 
Kɛhyɛ po ase.

MHB 45
4 . Mununkum tɔ nsu
Fɔw asaase do,
Ewia twe nsu no
San kɔ wimu bio:
Nyimpa ne berɛ do
Na eburow fifir,
Wenyin turo ma nsa pa,
Ma n'akoma enyigye.

MHB 45
5 . M-bowadoma nyina
Enyi gye kwaamu;
Ndua atsentsen do
Na nnoma gyinagyina;
Wɔdze hɔn ndwom dɛɛdɛw
Hyɛ kwaa no mu ma;
Hɔn mberɛbuw wɔ mban mu
Dze tweɔn esusowber.

MHB 45
6 . Hwɛ, po na ɔda hɔ n',
No bun ase na
'Sunsum ebu do,
Bi wɔ abon na nsoɛ.
Hɔn sor na ahɛn pii
Dza eguadze kɔ;
Wonnsuro asorɛkye,
Anaa ehumtu.

MHB 45
7 . Nyame yɛ kɛse!
Munnhu kɛse bi,
Gyedɛ Wodze nko,
M'bɛka W'ayɛyi.
Medze daa enyigye
Susu W'edwuma ho;
M'enyi gye dɛ m'bɔtow:
Me kra, yi N'ayɛw!

MHB 450
1 . MA yenhu Wo fɛw, Ewuradze,
Dɛ mbrɛ yeehu dada;
Ma W'ahoɔfɛw no nhyɛ hɛn dzen,
Ma yɛndɔ W', yɛnsɔr Wo.

MHB 450
2 . Sɛ yɛdze adwen brɛfo hwɛ a,
Yehu W'adɔyɛ no,
Ma yeetu hɛnho esi hɔ bio
Ama dwumadzi na Ɔwo.

MHB 450
3 . Sɛ hɛn haw biara bɔ adze a,
Hɛn adzesoa fi hɔ;
Sɛ yetum yew hɛn ahodɔ a,
Yehu Nyame dɔ no.

MHB 450
4 . Wo dɔ kɛse na ɔtwe hɛn
Ba fie na Wo nkyɛn bio,
Na ber a yɛyɛ Wo nokwar mba n',
Ampa, yɛyɛ Wo mba.

MHB 450
5 . Sɛ hɛn enyi ba hɛn ho do a,
Hɛn Wura, yɛba Wo hɔ;
Wo mpokyerɛ dɔ no yɛ hɛn
Fahodzi a odzi mu.

MHB 450
6 . Yɛsan ba bebisa Wo bio
Dza edze ma hɔn daa,
Wo dɔ kɛse ho nyikyerɛ no a
Ɔyɛ ɔsor bra no.

MHB 451
1 . Mema m'akoma do 
Ma W', me Gyefo;
'Wo nye m'adze nyina,
Na Wodze nye m'
Ana nkabɔm' dzendzen bi kyɛn iyi:
Dɛ mo Dɔfo dze nye m', na ɔyɛ medze.

MHB 451
2 . 'Kwan nyinam' Wodze nye m'; 
Na tsitsir dɛ,
Enam W'afɔrbɔ n' do
Eyɛ medze.
Wo dɔ nkyehoma n' adwer m' dɛɛdɛw bi,
Ɔdze me atakyer Wo ho dzendzen.

MHB 451
3 . M'afɔrbɔ Eguambaa, 
Medan Wo nwionn;
Dza mowɔm', meyɛm', na 
Minyim nyinam',
Dza mowɔ nyinara nnyɛ medze bio,
Mennda hɔ nndze moho; meyɛ Wodze.

MHB 451
4 . Mo Wura, meyɛ dɛn dze 
Biribi kam Wo?
Mber pa, anaa sika?
Anaa ahoɔdzen?
Medze dza ɔsom bo suma Wo dɛn,
Ber a 'Wo a esom bo 'dze Woho ama m'?

MHB 451
5 . Gyefo, meserɛ Wo dɛ 
Kora m' Wo dɔ mu,
Kɛpem dɛ owu nda
Beyi m' akɔ
Man pa nom' mbrɛ bɔn nye yaw bɔ adze a
'Wo na Wo nkorɔfo bɔm' kor afebɔɔ. Amen.

MHB 452
1 . M'BESI dɛn madɔ me Nyame,
Meyi wiadze Gyefo n' ayɛw?
N'ayamuhyehye ba mo do,
Na odu adasamba nyina do,
Na yeenya N'ehumbɔbɔr kwa,
Menye asehwefo nyina.

MHB 452
2 . Mepɛ meehu na maatahye
No dɔ krɔnkrɔn n' no bun, no krɔn,
Ayamuyie a edze ayɛ me,
Emi a wɔdze mo bɔn soaa Wo;
Emi ntsi na me Nyame wui;
Owui dze gyee me kra fii 'wu m'.

MHB 452
3 . M'besi dɛn mada Wo ase,
Adom a edze maa adasa nyina 'i?
Nkyɛ akra nyina eeyi W' ayɛw!
O nkyɛ Nyame aahyɛ m'akoma m'!
Nkyɛ dɔ bobu m'akoma do,
Na me bra akyerɛ W'enyimnyam.

MHB 453
1 . O M'AGYENKWA, tsie me,
Twe me fam Wo ho;
Ɔwo etua me kaw nyina,
Ɔwo ewu ama m';
Afei medze gyedzi gye
Adom fi W'adom dzin mu;
Ɔwo nye m' Guandɔbea,
Ma m' nguan mbra Wo hɔ.

MHB 453
2 . O m'Agyenkwa, hyira me,
Morobɔ mpaa 'i hyira me
Ma W'adom no mboa me,
Na yi mo suro akwa;
Megye W'anohoba dzi,
M'bɔtwer W'asɛm krɔnkrɔn no;
Ɔwo me kra n' Gyefo,
Morobɔ mpaa 'i hyira me.

MHB 453
3 . O m'Agyenkwa, hyira me,
Fa me yɛ Wodze;
Mma nngyaa m' ma minnkyinkyin
Wɔ wiadze yi mu;
Fa Wo kan hyerɛn mo kwan mu,
Ma W'enyimnyam nhyerɛn mo ho;
Mo Botan, Guandɔbea,
Fa me yɛ Wodze.

MHB 453
4 . O m'Agyenkwa, kora me,
Kora me daa nyina;
Hyira m', dɔ me, kyerɛ m'kwan
Kɛpem m'edwuma asa;
Na afei medze enyigye
Bɔtow W'ayɛyi wɔ sor;
Hɔ menye m'Agyenkwa
Bɛtsena Afebɔɔ.

MHB 454
1 . ME Nyame, menye W' bɛkasa
Meba W' ahengua enyim;
Migyaa m'enyigye nye m' bɔn mu
Na medze W' yɛ me fie.

MHB 454
2 . Migyina Nyame bepɔw no do,
Ewia hyerɛn me kra mu;
Metse n' wɔ ase dɛ ehum rutu
Na sor repaapaa mu.

MHB 454
3 . Mowɔ wiadze mu yi munnsuro
'Siandɛ menye W' wɔ hɔ;
Ɔsor beebi a migyina yi,
Ehum na fua nndu ha.

MHB 454
4 . O n-kwa na enyigye nye
Dɛ mubohu Nyame!
M'bohu W'enyim, m'bɛtse Wo ndze,
M'bohu Wo dɔ nyina.

MHB 455
1 . Dɛ mbrɛ ɔtwe haahaw nsunwin ho 
Ber a oeguan afona n',
Dɛm na, me Nyame, me kra so
Haahaw hwehwɛ W'adom.

MHB 455
2 . Wo ho nsukɔm ɔdze me kra, 
O mo Nkwa Nyankopɔn,
Ao, dabɛn na m'bohu W'enyim
Me Nyame Hen Krɔnkrɔn!

MHB 455
3 . Na mindzi mbɔɔ nkodu dabɛn 
M'ahoɔdzen Nyankopɔn?
Mayɛ ankonam, makɛhyɛ
M'atwetwesifo nsa,

MHB 455
4 . Me kra, bɛn yɛ wo ma abotow? 
Hyɛ nsi, na ibeyi
Ɔno a ɔyɛ wo Nyame ayɛw,
Wo daa nkwa nsunyiwa.

MHB 456
1 . Mobɔhom ha ara afebɔɔ 
Mbrɛ wo mfem' bɔgya n' wɔ;
M'enyidar, m'asɛm nyina nye yi,
Agyenkwa wui maa me.

MHB 456
2 . M'Agyenkwa a 'ruwu, me Nyame, 
Bura a ehor bɔn fi,
Fa Wo bɔgyaa n' petse mo do
Ma mo ho ɔntsew krɔnn.

MHB 456
3 . Guar me, na ma menyɛ Wodze, 
Guar me, na yɛ medze 
Nnyɛ me nan nko, na me nsa ho,
Me tsirm', na m'akomam'.

MHB 456
4 . Fa Wo nkabɔmu bɔgyaa n' ka me, 
Kodu dɛ m'bohu Wo,
Kodu dɛ m'enyidar bɛbam',
Dɔ bɛhyɛ me kra ma.

MHB 457
1 . Israel Guanhwɛfo, na medze 
Me kra ne dɛw, n'ahwehwɛdze,
Mo 'koma haahaw hwehwɛ Wo,
Mo Kɔn dɔ dɛ menye Wo tsena;
Meper mehu mfunoma pa no,k
Mbrɛ hɔn a wotsie Guanhwɛfo n'
Wɔtwer Wo bom' na wodzidzi n',
Na ewia ne hyew nn-ka hɔn.

MHB 457
2 . Ao! kyerɛ me siar bea yi no do, 
Mbrɛ Wo nkorɔfo nyina tse,
Mbrɛ ahotsewfo dze dɛw hwɛ
Nyame a wɔabɔ N' mbeamudua mu n';
Da Wo dɔ nwanwa no edzi,
W'ahoguan, Wo wu wɔ dua n' do;
Fa me kra kɔ Calvary do,
Menye W' nhu amandze, ndzi konyim.

MHB 457
3 . Ha ara nko na m'enyi ber 
Dɛ menye Wo nguankuw bɔhom,
Dɛ m'bɛda botan no ase,
Anaa m'bosuma Wo bo mu;
Hɔ nko ara na m'bɛtsena daa,
Mirimmfi hɔ mmfir dabida,
M'bosuma Wo mfe mu hɔ Komm,
Mahyɛ W'akomam' afebɔɔ.

MHB 458
1 . MOFONAA pii, mennya wiadze ahomgye;
Mikyinkyiin pii, mennya ahomgyebea;
Ekyir yi, minyaa no wɔ No bo mu,
Nyia obue Ne nsa ma bahatɔfo;
No mu na minyaa fie ahomgyebea;
Ofi hɔ n'meyɛ Nedze, na ɔyɛ m'dze.

MHB 458
2 . Papa biara a mowɔ fir Noara;
Me haw no onyim dɛ oye ma me;
Me Nyɛnko nye No a, meyɛ sikafo;
Mowɔ adze nyina na ɔnnka m' ho a, midzi hia;
Nsakyer ba a, mepen do, anaa mopow,
Meyɛ Nedze, na ɔyɛ m'dze a mo bo dwe.

MHB 458
3 . Nsesa biara ba a, Ɔno ɔnnsesa;
Ewia nyimnyamfo a n'ano nntɔ mu da;
Ɔnantsew fua na ehum do wɔ wimu,
Na ɔhyerɛn No nkorɔfo do sum mu;
Sɛ hɔn nyina kɔ mpo a, munnsuro da,
Ber a Gyefo n' yɛ medze, meyɛ Nedze.

MHB 458
4 . Ha yi muhu No dɔ kumabaa bi,
Muhu No kakra, tonton No kakra;
Na sɛ muhu No wɔ sor man mu hɔ a,
Mobɔdɔ No yie, na masom No yie;
Na m'bɛka N'adwontofo krɔnkrɔn ho,
M'bedzi mu mayɛ Nedze, ɔayɛ m'dze.

MHB 459
1 . ONYIMPA Ba, Wo bo mu
Yɛ guandɔbea ma me,
Yɛ mo sumabea ahomgye,
'Siandɛ ehum no so;
Gye m' fi ehum dzendzen nsa;
Yɛ m'akatado wɔ ehum mu;
Jesus, fa me sie na ma
Bɔn ehum no mbɛsen.

MHB 459
2 . Megye Wo dɛ nsunyiwa
Wɔ asaase wewewdo,
O sian mo do, na brɛ me
W'akomatɔm' adom n',
Dɛ mbrɛ ɔbotantsim gye
Nwin wɔ asaase a etwie yi do;
Agyenkwa, fa me suma,
Kata m'etsikwaa 'i do.

MHB 459
3 . Ɔwo nye mo Boafo pa
Wɔ m'ahokyer ber mu,
Enyidado sa koraa mpo a,
Egye me fi bɔn mu;
O mbrɛ isi twe me ntsɛm
Fi bɔn mu wɔ nsɔhwɛ ber mu a!
Kɔ do fa W' dɔ bɔ m' ho ban,
Fa tum kata mo do.

MHB 459
4 . Dwuma a ahyɛ ase no,
Wie ne nyina wɔ mo mu;
Ehumtu ber m' kata m' do,
Gye mo sunsum fi ewia m';
Nsukɔm, berɛ na wu hyɛ m' do,
Kɛpem Sunsum bɔhom egu m' do,
Ewuradze, morohwehwɛ
Wo wu no ho mfaso.

MHB 46
1 . MOTOW Nyame tum ho ndwom,
Dza epegya mbepɔw n',
Dza ɔtserɛɛw po m' kɔr ekyirkyir n',
Na ɔyɛɛ wimu a ɔkrɔn.

MHB 46
2 . Mohuhor nyansa no a ɔhyɛɛ
Ewia dɛ ondzi da do n';
Ɔhyɛ bosoom ma ɔhyerɛn,
Na nworaba nyina hyerɛn.

MHB 46
3 . M'kamfo Ewuradze N'ayamuyie a
Ɔmaa asaase edziban n';
Ɔdze N'asɛm yɛɛ mbowadoma,
Na ɔkaa dɛ ne nyina ye.

MHB 46
4 . Ewuradze, 'kyerɛ W'anwanwandze
Beebi a medan m'enyi,
Sɛ mohwɛ asaase a menam do,
Anaa mohwɛ sor a.

MHB 46
5 . M-fuw na nhyiren nyinara
Da W'enyimnyam edzi,
Mununkum si na ehum tu a,
'Hyɛ mbra fi W'ahengua m'.

MHB 46
6 . Nyame nsa gye m' taataa dabaa, 
Ɔdze N'enyi kyerɛ m' kwan;
Ebɛn ntsi na mo werɛ befir,
Nyame a No dɔ bɛn me?

MHB 460
1 . Ewuradze, yi Woho kyerɛ hɛn, 
Ber a yekyin wiadze;
Kasa kyerɛ hɛn akoma,
Ma Wo dɔ ndzɛw hɛn mu.

MHB 460
2 . 'Nye hɛn kasa a, hɛn werɛ fir 
Aber, ɔberɛ dadwen;
Dwuma yɛ ahomgye, yaw yɛ dɛw,
Ber a, Nyame, ebɛn hɛn.

MHB 460
3 . Bra me nkyɛn mbɔ, m'adom Nyame, 
Ma m'akoma ndzi dɛw;
Makoma bɔbɔ no mu adze
Ama W', oetsie Wo ndze.

MHB 460
4 . Ese m' dɛ monhwehwɛ W'enyim; 
Dza mohwehwɛ ara nye n';
Dɛ m'bohu W'enyimnyam no,
Matse Wo ndze mo mu.l

MHB 460
5 . 'Yi nyɛ mo dwuma nkodu dɛ  
M'bohu W'enyimnyam no,
M'bɛhɛn mo Wura
Na menya heaven Wo mu.    Amen.

MHB 461
1 . Ao, nkyɛ maatakyer Nyame ho, 
Meenya su a ɔdwe,
Kandzea ma ɔaakyerɛ kwan no a
Ɔdze m' kɔ Eguambaa n' nkyɛn.

MHB 461
2 . Nhyira a ber a muhun Ewuradze n' 
Minyae no wɔ henfa?
Jesus ho yikyerɛ na N'asɛm
A muhunii n' wɔ hen?

MHB 461
3 . Asomdwee mber a mehu pɛn a! 
Mbrɛ ho nkaa dua yɛ dɛ a!
Na ndɛ me kra atɔ pan a 
Wiadze nntum nnhyɛ no ma.

MHB 461
4 . Ao, Ebubur Krɔnkrɔn, san bra, 
Ahomgye ho Bɔfoe,
Mikyir bɔn a opiraa Wo n',
Na ɔpaam Wo m'akomam'.

MHB 461
5 . Dza modɔ no mbordo biara, 
Mbrɛ no su tse biara,
Boa ma minyi n' W'ahengua ho,
Na monsom Wo nkotoo.

MHB 461
6 . Nna mebɛbɛn Nyankopɔn yie, 
Nna menya su a ɔdwe,
Nna kan mapa bɛkyerɛ kwan a
Ɔdze m' kɔ Eguambaa n' nkyɛn.

MHB 462
1 . Ɔkɔm na nsukɔm dze m'; 
Jesus yɛ m'edziban:
Nkwa esutsen, pem fi
Ɔbotan no mu ma m'.

MHB 462
2 . Ɔwo a eyɛ Paanoo, 
Ma m' daadaa edziban;
Dɛ mbrɛ enyɛn akra n',
Nyɛn m', ɔno mubowu.

MHB 462
3 . Nokwar Wenyinaba, 
Ma monsɔ Wo dɛw nhwɛ;
Woara ma m' nkwa fofor,
Na fa dɔ nyɛn me kra.

MHB 462
4 . Ber a m'akwantu hyɛɛ ase 
Mbɔntankyim' na mekyin:
Sor Edziban, nyɛn me;
Nyimpa Ba, yɛ me boa.

MHB 462
5 . Sar da ho da m'enyim
Me kra haahaw nsu ho;
Nkwa esutsen, pem bra
Bɛtaa mo mu afebɔɔ.

MHB 463
1 . O JESUS Christ, nyin wɔ mo mu,
Dza aka nyina mpem adze;
Ma daa m'akoma ntwe mpin Wo,
Na omfi bɔn mu koraa.

MHB 463
2 . Dabiara ma dzenhyɛ ahoɔdzen
Nsuo me mberɛwyɛ mu;
Mo sum nguan nkɔ Wo kan no mu,
Wo nkwa nyi m' wu mfi hɔ.

MHB 463
3 . Wo kan hyɛnhyɛn a ɔtɔ mo do
Nhwetse adwembɔn biara;
Ɔwo na eyɛ adze nyina,
Wɔbɛkyerɛ m' dabiara.

MHB 463
4 . Ma munhu W'enyimnyam n' mbordo,
Krɔnkrɔnyi, Nyansafo!
Mebɛyɛ Wo saso wɔ ha,
Enyigye na awerɛhow m'.

MHB 463
5 . Fa sor enyigye hyɛ me ma,
Fa sor ahoɔdzen suo m' mu!
Ewuradze, ma Wo dɔ kɛse n'
Nhyerɛn me nyimpadua mu.

MHB 463
6 . Ma mara mo su nyew mo mu,
Eyɛ m' nkwa na botae;
O W'adom no mma me mfata
Dɛ m'bɛsɛ Wo dzin daa.  Amen.

MHB 464
1 . JESUS, Asɛm a ema nkwa,
Me kra hianyi enyidar,
Mo Wura, dabɛn na mobɔsoɛr 
Na mafa W'enyimnyam n'?

MHB 464
2 . O Ɔwo me Nyame nkotoo,
Eyɛ Nkwa, Nokwar, Kwan;
Hyɛ me kra dzen, kyerɛ m'akoma
Ma muntum ngyina m' nan do.

MHB 464
3 . Biribiara a ewɔ n' wɔ ase ha,
Anaa sor a, 'dze bɛma n',
Ma munhu Wo dɔ nkotoo no,
Mennantsew, ntsena Wo mu.

MHB 464
4 . Fa ɔdɔ bra hyɛ m' ma na minnya
Ɔsor nkitahodzi;
Twe me fam Wo ho, ma minyi
Sor nkitahodzi n' nkyerɛ.

MHB 464
5 . Ma kwan mapa bi mbɛda hɔ
Mma me kra na Ɔwo;
Na mma hɛn ntamu nntsetsew bio,
Nkesi onnyiewie mu.  Amen.

MHB 465
1 . EWURADZE, bue m'asowa m' yie,
Ma m'akoma ndzi dɛw;
Ma mo sunsum brɛfo ntse
W'awerɛkyekye ndze a
Wɔnntse n' mframa dzendzen mu,
Na asaasewosow bea do n',
Wo ndze no da ho yɛ berɛww,
Dza ɔwasa adom n'.

MHB 465
2 . Motwe moho fi wiadze a
Dede na bɔn ahyɛ m' n' ho;
Medze ahopopo tweɔn
Wo ndze a ɔyɛ berɛww no;
Mayɛ komm wɔ W'enyim koraa
Mennsɛ dɛ mutu ntsen mpo;
Yi Wo dɔ a osuma n' kyerɛ
Me kra a ɔrotweɔn no.

MHB 465
3 . Wɔtɔɔn me maa owu no,
Ɔwo gyinae wui maa m',
Nyansa yɛ esumasɛm a
Oyi ɔdɔ nwanwa kyerɛ;
Kyerɛ m' Wo mbeamudua ho esuasɛm n',
Ma menye Wo nwu, ndzi hen;
Ma mumbu adze nyina ahwerdze,
Ma menye W' eedzi hen.

MHB 465
4 . Da mo bɔn nyina edzi,
Dɛ mbrɛ me kra botum;
Da ekyingye nye ahopɔw a
Ɔwɔ mo mu nyina edzi,
Fa emi a Ɔwoara atɔ m',
Na adwen biara ndɔmmum;
Dza ɔmmbrɛ noho adze mma W',
Ɔnngow noho nnkotow W'.

MHB 465
5 . Ewuradze, me mber wɔ W' nsamu,
Dan me kra bra Wo hɔ;
Kaansa meyɛ nyaa akoma m' a,
Ɔwo bɛma m' ntseasee;
Wo mu na metse, kɔ ba,
Ndwuma, ayɛyi nyina Wodze a,
Eyɛ nyansa, tum na dɔ;
Mbrɛ etse nyina medze a.  Amen.

MHB 466
1 . ME kra, ɔman bi wɔ hɔ,
Ɔwɔ nworaba ekyir hɔ,
Hɔ na ɔweɔmfo bi wɔ;
Onyim akodzi mapa.

MHB 466
2 . Dede na mbusu nndu hɔ,
Sor hɔ asomdwee dzi hen;
Nyia wɔwoo No mbowadan m'
Na ɔkora adze nyina do.

MHB 466
3 . Ɔno nye w'adamfo pa,
Dɛm ntsi me kra, soɛr ɛ!
Ɔdze ɔdɔ mapa sianee
Bowuu wɔ ha maa me.

MHB 466
4 . Sɛ ibenya hɔ akɔ a,
Asomdwee nhyiren wɔ hɔ,
Nhyiren a ɔrommpo da,
Ɔyɛ w'aban 'homfi.

MHB 466
5 . Gyaa dza ɔbɔ wo ho ban no,
No mu biara nnkɛgye w';
Kor pɛr, Nyia ɔnnsakyer da,
Wo Nyame, Nkwa, Yarsa.

MHB 467
1 . ME kra, rohwehwɛ Wo,
Me haw akom yi mu;
Ɔwɔ m' dɛ memmfata
'Hɔho krɔnkrɔn yi dze.

MHB 467
2 . Ɔhɔho krɔnkrɔn yi,
Memmfata N' susuampa;
M'akoma nnya ahomgye,
Gyedɛ ofi Wo mu ba.

MHB 467
3 . Gyedɛ ofi Wo nkyɛn ba,
Moto m'enyi a onnhu hwee;
Dza muhu nyina mu,
Minnya ahomgye biara.

MHB 467
4 . Minnya ahomgye biara,
Gyedɛ Wo siar dɔ mu;
O ma womfi sor hɔ
Mbɛhyɛ me pɛ ahenkyɛw! Amen.

MHB 468
1 . Wo nkyɛn ara, Nyame, 
Wo nkyɛn ara!
Kaansa mbeamudua mpo
Na ɔma mo do a,
Mo ndwom dabaa nye dɛ
Wo nkyɛn ara, Nyame,
Wo nkyɛn ara.

MHB 468
2 . Kaansa mirikyin mpo 
Ma wi akɔtɔ,
Ma adze so asa me,
Ma mesum bo a,
M'adaaso mu m'bepin
Wo nkyɛn ara, Nyame,
Wo nkyɛn ara.

MHB 468
3 . Ma kwan m-bɛda hɔ a 
Wɔdze kɔ sor;
Dza edze ma m' nyina
Ehumbɔbɔr kwa;
Abɔfo refrɛfrɛ m'
Wo nkyɛn ara, Nyame,
Wo nkyɛn ara.

MHB 468
4 . Ber a m'enyi betsetsew n', 
M'beyi W' ayɛw;
M'bodua m'awerɛhow mu
M'esi Nyame fi;
Menam me yawm' m'bepin
Wo nkyɛn ara, Nyame,
Wo nkyɛn ara!

MHB 468
5 . Sɛ so medze ahomka 
Mutu ba sor,
Mo werɛ fir wi, bosoom,
Ɔnye nworaba a,
Mo ndwom mber nyina nye dɛ,
Wo nkyɛn ara, Nyame,
Wo nkyɛn ara!

MHB 469
1 . DƆM Hen Ewuradze, W'esumasɛm no,
No ho tsew koraa, ɔkrɔn, no mu dɔ ma m';
Medzi aperper araa ma maberɛ,
Afei mohom dze ma Wo bio mpaabɔ m'.

MHB 469
2 . Mosɔr dɛ tsena mo mu na mentsena Wo m';
Fi mber pa yi mu mma mmfi me nkyɛn da!
Dɛm n' dzi atoto begyaa, mo kur bɛsa,
Na me kra bɔgyakyi nyinaɛ begyaa.

MHB 469
3 . Tsena mo mu na Wo dɔ nhyɛ mo do,
Na adwen afaafa nye adwembɔn nyina,
Pɛsɛankonya na ɔbra bɔn nyina tutu;
Na sie me kra botoo, ma ɔnyɛ Wodze.

MHB 469
4 . Mbrɛ eduhuam aboɔdzen bi wɔ toaba mu a
Ɔdze no huam saa dɛm toaba n' ber no,
Dɛmara na ber a etse ɔkra mu n',
Edze sor ndzepa na dɛw hyɛ mu ma.

MHB 469
5 . Tsena mo mu: minya nhyira ber yi,
Ber a metsee Wo ndze na muhun Wo tum;
Bɔn tui kɔree na akɔndɔbɔn guanee,
Na Nyame N'ahoɔfɛw no baa mo do.

MHB 469
6 . Dɛm mber no yɛ mber fɛɛfɛw a ɔnntɔ ka;
Tsena mo mu na ɔbɛtsena hɔ afebɔɔ;
Ma Wo nhyehyɛɛ nye me mpaabɔ mbra mu;
Bra bɛtsena mo mu, na mentsena Wo mu.  Amen.

MHB 47
1 . EGYA a edze ndze kɛse
Frɛɛ dɛm wiadze yi ma ɔbae,
Yedzi dɛw, Wo mbɔbɔrhu ho:
Ɔtse dɛm daa na ɔnnsesa.

MHB 47
2 . W'asɛm na ɔma biribiara gyina;
Ekyerɛ Wo dɔ wɔ biara do,
Etse W'abɔdze biara su.
Ema obiara dza odzi.

MHB 47
3 . N-kwa Wura nye ne Mafo,
Ɔwo na ebɔ hɛn nyina ho ban,
Nsɔhwɛ ber huuhu yi mu so,
Gye hɛn fi bɔn na Satan nsa.

MHB 47
4 . Ewuradze, eyɛ hɛndze,
Kyerɛ W'ayamuyie nyina wɔ hɛn do;
Fa asomdwee na sor enyigye
Hyɛ hɛn akoma m' ma ɔnyɛ fofor.

MHB 47
5 . Egya, Wodze nye dɛ ema
Wo mbofra daa daa edziban;
Fura haban mu sukooko tam,
Na tsie n-konkoran hɔn su.

MHB 47
6 . Yɛdze hɛn dadwen to Wo do,
Ɔwo na inyim hɛn hia nyina;
O fa W'adom no nyɛn hɛn na 
Ma hɛn akra nkwa paanoo ndɛ. Amen.

MHB 470
1 . MEPƐ dɛ menye Wo
Tsena O, Ewuradze;
Aber biara na bea biara,
Menye Wo bɛtsena.

MHB 470
2 . Me Nyame, ma menye W'
Monsoɛr nyɛ edwuma;
Sɛ dabiara resan aba a,
Menye W' hyɛ ase mpaabɔ m'.

MHB 470
3 . Menye W' wɔ hɔ; dɔm a
Wɔyɛ gyegyeegye mma
Menntse Wo ndze no koraa ntsi,
Ka n' berɛww kyerɛ m'akoma.

MHB 470
4 . Menye W' wɔ hɔ; sɛ da
Sa na ewimbir dwedwe m',
Ma witɔree yɛ dɛ wi puei a,
M'akoma bɔhwehwɛ Wo.

MHB 470
5 . Ɔwo na sɛ adzesaa dze
Ahomgye brɛ hɛn a,
M'bɛhyɛ W'atsaban ase komm na
Maka m'enyi egu do.

MHB 470
6 . Gyedzi mu ara na
Menye Wo bɛtsena;
Adzekyee, adzesaa nye nkwa
Na wu m', menye Wo ntsena.  Amen.

MHB 471
1 . O ME Nyame, Ͻwo yɛ m’dze:
Ansaana ewia rubopue no,
Wo tum ne kan hyérɛn m’akoma m’,
Na eda Wo tum nwanwa edzi.

MHB 471
2 . Me kra a nsukͻm dze n’ hwehwɛ Wo,
Ber a metse sar yi do yi no;
Kaansa ’kͻm dze m’, motͻ bitsi a,
Wo dͻ nko bɛkyekye mo werɛ.

MHB 471
3 . Hwɛ, asaase pawee yi do,
Ewuradze, medze m’ho to W’ do;
M’enyi gye W’adom ho koraa sen
Wiadze egyapadze nyina.

MHB 471
4 . M’akoma nye me ndze bɛkamfo
Wo dͻ a ͻkyɛn nkwa mpo no,
Na m’asomdwee, ’nyimnyam na dɛw
Bͻbͻ W’ayɛyi no dawur.

MHB 471
5 . M’behyira Wo wͻ adwontow mu,
Ber a mo nkwa nda resa no;
Ntonton a ͻfata Wo dzin no
Na dͻnhwer nyina mubotua.

MHB 471
6 . O me Nyankopͻn, me mpa do
Wo dzin pue m’ano, hyɛ adwen ma;
Musuro, m’ ho popo anagosum m’,
Wo nsaano edwuma nwanwa ntsi.

MHB 471
7 . Dza meyɛ nyina m’ muhu Wo mboa;
Nyankopͻn, ‘Wo a emaa m’akoma
Dzii ehurusi wͻ W’atsaban ase,
M’bͻtow Wo kɛseyɛ ho ndwom.

MHB 471
8 . Me kra twe bɛn Wo, na ͻtar Wo,
Ntsi ma dza ͻbɛba biara mbra;
Wo tum nsa botwitwa agye me,
Nyia Ͻwo gye no nndzi ͻkogu.

MHB 472
1 . Bra, bɔsoɛ me! Mebue abow n' sesei; 
Mo Wura, minyim Wo ndze, dɛ Ɔwoara a.
Ewia atɔ dada na ehum reba;
Me Gyefo, ayɛ mbrɛ ebɔsoɛ me, bra!

MHB 472
2 . Memmper bio dɛ m'bɛsakyer hweeara 
Ansaana Dɔfo kɛse yi aba:
Misiesie n' yie dɛn ara a, ɔmmfata;
Misianka W' kakra so a, ɔnnsɛ koraa.

MHB 472
3 . Mbrɛ etse n' ara, fa W'ahotsew nye dɛw 
Bra dan mu bɔhwɛ mbrɛ no mu tse ara;
W'enyimnyam kɛse na m'ahohia ntsi
Munnsuro dɛ m'bɛgye W' asoɛ me fi.

MHB 472
4 . Bra, na nnyɛ dɛ ibohu m'akoma  
Dɛ mu tsew, na mbom bɛyɛ ma ɔmfata W';
Bɛpa mu bɔn nye sum nye suro nyina
Bɔsoɛ me, mo Wura Jesus, Woara bra! Amen.

MHB 473
1 . M'AKOMA atɔ m' yamu, Nyame,
Mebɛda W' ase, matow ndwom;
Beebi a ndzepa nyina wɔ no,
Hɔ na m'akoma so wɔ,
Na kuraba a ɔwo awen yi,
Obiara nntum nnhyɛ n' ma;
'Siandɛ asaase do nsu
Nnyɛ hwee, nsukɔm dze me.

MHB 473
2 . Mo kɔn dɔ ɔsor nkwa nsu n',
Na ha daa nyina ɔpem;
Mohwehwɛ W' dɔ n'egyapadze n'
Na onnyi ekyir koraa;
Ndwom fofor wɔ m'anomu a
Wɔahyehyɛ n' ɔdɔ ndwom;
W'adom nyina ntsi enyimnyam
Nka Wo; minnyaa nnkaa nnhwɛe.

MHB 473
3 . Enyimnyam na tum nka Wo,
Minnyi ahoɔdzen dɛ Ɔwo;
Na suro a ɔdze me bɛn Wo bo m' no n',
Dza ɔyɛ medze koraa n',
Mowɔ dɛw egyapadze bi a
Onnyi dɛ muhu mpo;
N-sa a okyii bɔgya maa me
No risie ama me.

MHB 473
4 . M'akoma atɔ me yamu, Nyame,
M'akoma wɔ Wo nsamu;
Metse enyigye na ahoɔdzen 
N-ka wɔ beebiara,
Me kra se, Ɔwo nye me kyɛfa!
Ɔpedu ndze ka dɛm,
Na hɔn enyigye Amen ndwom no
Ɔnnkɔbɔ adze da.

MHB 474
1 . MENYE Wo wɔ hɔ ber a wimu rebaabaa,
Ber a anoma rinyan na sunsuma reyew;
Ɔyɛ fɛw kyɛn anapa, ɔyɛ fɛw kyɛn wigyinae,
Hyɛ m'adwen dɛw ma dɛ menye W' wɔ hɔ.

MHB 474
2 . Menye Wo nko wɔ hɔ sunsuma no mu
Abɔdze fofor a ɔfata dzin n' mu;
Ɔwo nkotsee na minnkegyaa W' tonton da,
Wɔ anapa bɔsu nwinwin no mu.

MHB 474
3 . W'enyimnyam anapa woraba n' rohom
Wɔ anapa bɔw mu dɛ mbrɛ po ataa dzinn;
Na dɛm n-tsi kommyɛ yi mu na ihu
W'enyimdua wɔ m'akoma mu nsamu.

MHB 474
4 . Meda ho nye W' wɔ hɔ dɛ anapa fofor 
Ɔda ho ma hɛn dza ɔyɛ ahomka;
Dɛmara na siar enyidahɔ yi rinyan,
Na daa ɔgye ahom bɛn Wo wɔ sor.

MHB 474
5 . Sɛ ɔberɛ ma 'kra tɔ nkom na ɔmem a,
N'enyiwa a oemua hwɛ Wo wɔ mpaabɔ m',
W'atsaban no nwin ase ahomgye yɛ dɛw,
Ɔyɛ dɛw mbordo dɛ m'bohu Wo hɔ.

MHB 474
6 . Dɛm na ewiei anapa kan mu no bɛyɛ,
Ber a ɔkra nyan na nkwa sunsuma etu kɔ;
Dɛm dɔnhwer n' m' 'bɛyɛ fɛw akyɛn anapa kan,
Adwen n' bɛda edzi, menye W' wɔ hɔ.   Amen.

MHB 475
1 . Mihia Wo Mber Nyina, 
Domfo Ewuradze;
Ndze bi nntse dɛ Wodze a,
Ɔma asomdwee. 

Mihia Wo, ao, mihia Wo, 
Mber nyina mihia Wo; 
M'Agyenkwa, Maba Wo hɔ, 
Hyira me sesei.

MHB 475
2 . Mihia Wo mber nyina, 
Pinkyɛn me daa;
Ber a Ɔwo bɛn me n'
Mennyɛ bɔn da.

MHB 475
3 . Mihia Wo mber nyina, 
Dɛw mu o, yaw mu o;
Bra ntsɛm bɛnye me ntsena,
Mma ɔbra annyɛ gyan.

MHB 475
4 . Mihia Wo mber nyina, 
Kyerɛkyerɛ m' Wo pɛ;
W'anohoba a ɔsom bo n'
Pon ne nyina ma m'.

MHB 476
1 . WO mba a edɔ hɔn kɛse n',
Hɔn so wohyia nkodzen;
Mma wɔnnsɔ hɛn nnhwɛ mma ɔmmbor
Dza yebotum asɔw;
Sɛ nsɔhwɛ a yetum gyina enyim,
Dza onndzi hɛn kra do nyim
Ba a, yɛ hɛn nkwagye dzendzen,
Wɔ ogya dɔnhwer mu.

MHB 476
2 . Aa! Mma nngyaa hɛn mma yɛnnkɔ
Bɔn no nkɔnkɔnoa da;
Na sɛ yɛtɔ efir mu a,
Dom hɛn Wo mboa ber pa m',
Sɛ Wo nyansaa sɔ hɛn hwɛ a,
Kɛpem dɛ yaw botwa m' n',
Ɔdɔ kɛse, bɛn hɛn yie
Na gye hɛn mu biara.

MHB 476
3 . Yɛpɛ dɛ yegyaa bɔn yɛ,
Adwen, kasa na nyɛe m';
Yɛyɛ nyaa dɛ wɔgye hɛn 
Fi bɔn n'ahyɛse mu;
Akɔndɔbɔn biara mu,
Hɛn nyimpasu ne fɛr n',
Jesus, yɛserɛ dɛ gye hɛn
Fi mu wɔ Wo dzin mu.

MHB 476
4 . Abɔ werdam ama hɛn 
Wɔ ndzeyɛɛ bɔn biara ho,
Mpatadze a odzi mu no,
Adehye bɔgya etua;
Na fa biribiara ndɔmmum;
Nyame krɔnkrɔn, bra mu!
Botwa emumuyɛ do,
Na yi bɔn fi hɔ koraa.  Amen.

MHB 477
1 . NYAME Ba, sɛ W'adom no
Ama mo do bio dze a,
Ɔfrɛ m' dɛ monhwehwɛ Wo,
Na ɔama m' enyidar a,
Kɔ do ara dom m' Wo mboa pa,
Na kyerɛ m' W'ayamuyie nyina;
Domfo Ewuradze, kora me,
Na mma nngyaa m' mma monnkɔ!

MHB 477
2 . O me Gyefo, gyina me nkyɛn 
Wɔ nsɔhwɛ dzendzen ber m';
Fa Wo nsa a atsen mu n' gye m',
Na kyerɛ Wo tum nyina;
O dwen W'asɔm no ho na
Hue W'adom mapa n' gu mo do;
Domfo Ewuradze, kora me,
Na mma nngyaa m' mma monnkɔ!

MHB 477
3 . Ewuradze, ma m' suro krɔnkrɔn
Na tsim no m'akoma m',
Ama medze ahwɛyie pa
Meeguan efi mfom ho,
Meekyir bɔn akyɛn hɛll mpo;
Kɛpem dɛ esɛɛ tamfo bawee n'
Domfo Ewuradze, kora me,
Na mma nngyaa m' mma monnkɔ!

MHB 477
4 . Mma mimmfi Wo bom' ara da
Monntɔ dɔnsuar, Gyefo;
Ɔwo nye m' Boafo na Ahom,
Nokwar, asetsena Kwan n';
M'akatua abɔso mapa,
Wɔ heaven na asaase do ha;
Domfo Ewuardze, kora me,
Na mma nngya m' mma monnkɔ!  Amen.

MHB 478
1 . Jesus, me Gyefo, Nua, Nyɛnko, 
M'adwendwen nyina da Wo do;
Adze nyina mu medan Wo:
Woara hyehɛ na gye m'asɔr.

MHB 478
2 . Sɛ W'adom a ɔma nkwagye n' 
Na menya masɔ bi mahwɛ,
Sɛ Woara Wo Sunsum nye m' tse
Na ɔdze N'atsaban kata m' do a:

MHB 478
3 . Nna ma ɔnda ho ɔnhyɛ me dzen, 
Na mma onngyaa m' hɔ ara da,
Ma ɔmpa m' esian nye mbusu,
Onsie me kra ma ɔnyɛ fofor,

MHB 478
4 . Sɛ mofom fi kwan pa nom' a, 
Ma mentse Ne ndze wɔ m'ekyir
Dɛ, San, bodua wo kwan Christ mu,
Guan kɔ Christ hɔ, na bɔn abɛn.

MHB 478
5 . No ngo krɔnkrɔn a ofi sor 
Nda ho nkyekye mo werɛ, nkyerɛ m' kwan,
Nkɛpem dɛ m'akoma bɔgow
Na Noara dze dɔ bɛtsena mu.

MHB 478
6 . Jesus, n-kyɛ 'nye m' aanantsew 
Na meefi honam akwan do;
'Wo nye mo Kwan, yɛ m' Kwankyerɛfo;
Fa me nan si botan no do.

MHB 478
7 . Gyefo, tsen Wo nsa suo mo mu, 
Annyɛ n' dɛm a, nna mobɔhwe ase!
Wo nkotoo na musu frɛ Wo,
Motwer Wo nko a, nna migyina, Amen.

MHB 479
1 . 'KRA bahatɔfo, yɛ dzen,
Tweɔn W'Ewuradze Ne ber pa;
Kaansa N'asɛm kyɛr dɛn ara a,
Ɔyɛ nokwar na osi pi;
Medze me kra twer N'asɛm,
Onnkotwa abrɔdɔ da;
Asɛm n' bɛba m' ampaara
Orunntwa abrɔdɔ ara da.

MHB 479
2 . Nyia ɔhwehwɛ biara bohu,
Nyia obisa biara benya;
Christ, adasa Agyenkwa n',
Pɛ dɛ ɔgye nyimpa nyina nkwa;
Mubohu No nkwagye no,
Mefrɛ Jesus wɔ gyedzi m',
Ɔbɔpon me efi bɔn nyina m',
'Bɛgye m' koraa efi biribiara m'.

MHB 479
3 . Ewuradze, me mber wɔ W' nsamu;
Matɔ bahaw, yɛ mberɛw mpo a,
Ɔwo bɛma meegyina pirim;
'Mi megye Jesus dzin n' dzi,
Nsɔhwɛ mu Gyefo nye Wo,
Agye me nkwa dadaada;
Egye m' nkwa fi bɔn m' sesei,
Ebɔkɔ do ara agye m'.

MHB 48
1 . BƐKYEBO Nyame, sorsor mpo
W'ayamuyie no hyerɛn wɔ hɔ;
Wo nokwar tra mununkum no,
Dza ɔkata Wo nhyehyɛɛ enyim.

MHB 48
2 . Wo pɛrpɛr gyina hɔ pintsinn
Dɛ mbepɔw a hɔn fapem etsim;
Wo nsaano edwuma yɛ nwanwa;
W'atsɛmbu dɔ dɛ po no bun.

MHB 48
3 . Dza 'dze ma no ye na ɔdɔɔ so, 
Ɔso nyimpa na mbowa nyina; 
Ehwɛ abɔdze nyina do,
Ahotsewfo dze yɛ soronko.

MHB 48
4 . Nyame, W'adom no ho tsew koraa, 
Hɛn enyidar na awerɛkyekyer fi m'! 
Adam mba a wɔwɔ ɔhokyer mu 
Guan kɔ W'atsaban nwin ase.

MHB 48
5 . N-kwa tse dɛ nsunyiwa a 
Ofi Ɔwo Ewuradze nkyɛn,
Na Wo kan mu hɛn akra hu 
Anohoba a ɔwɔ W'asɛm mu.

MHB 480
1 . AA! EWURADZE, mepaa mu ka,
Adom mu ɔkra tum hwe ase;
N-kyen botum ayew ne dɛw,
Ma no ho nnkɛba mfaso bio.

MHB 480
2 . Mbrɛ ɔnnkɛba n' dɛm wɔ m'afamu n',
Fa me kra hyɛ Wo mu aber nyina,
Na gya m' kɔ sor bepɔw no do
Wɔ ahobrɛadze mu ɔdɔ mu.

MHB 481
1 . TSIE mbrɛ aweɔmfo, n' si frɛ!
Dzi abɛn n' ne ndze do!
Hom nsoɛr mbɔ ntoa, tamfo n' abɛn,
Hom ntwa nyer hɛll no tum;
Hom a hom tsie Christ N'asɛm n',
Hom nsiesie hom akodze!
Akodzi da n' abɛn koraa!
Hom nkɔ enyimnyam ko n'!

MHB 481
2 . Hom nye Sahen Christ nkɔ!
Hom nhwɛ Ɔhen N'anamɔn;
Hom ndzi N'ekyir ma ɔmfa hom nkɔ
Konyimdzi a ɔbɛba m',
Wɔdze tum nyina ama No,
Ɔda ho ara dzi hen;
Nkwagye, enyigye na heaven
Nyinara fir Jesus.

MHB 481
3 . Jesus dzin nwanwa no
Ma hɛn atamfo nyina guan;
Jesus brɛfo, 'Guambaa dzendzen,
Ɔyɛ Gyata wɔ ɔko m',
Yɛnye hɛll dɔm dzi esi;
Yetu hɛll dɔm nyina gu;
Yedzi hɔn do Jesu bɔgyaa m',
Yebedzi konyim daa.

MHB 481
4 . Hɛn Sahen dzi hɛn kan;
Ɔto hɛn nsa fi sor,
Na ɔdze ahenkyɛw hyɛnn kyerɛ hɛn,
Ɔdɛ yɛngye akatua n';
Ndzi nokwar nkodu owu m',
Hom nye M' nkyɛ Mo konyim;
Na hom bɔbɔ enyimnyam abɔtsir n'
Na hom nye M' edzi hen!

MHB 482
1 . TSIE! Ɔweɔmfo n' ndze nye n';
'Nuanom, hom nyan!
Jesus Noara ɔabɛn;
Nuanom, hom nyan!
Sum mu mba na wɔda!
Homdze, hom yɛ kan mu mba;
'Nyimnyam hyɛnn n' yɛ homdze;
Nuanom, hom nyan!

MHB 482
2 . Hom nse hɔn a wonyan dɛ;
'Nuanom, hom nweɔn!
Hɛn Wura N'asɛm pefee;
'Nuanom, hom nweɔn!
Hom nyɛ dɛ mbanyin a daa
Wɔtweɔn hɔn Wura N'abowano;
Kaansa ɔyɛ ekyim mpo a,
Nuanom, hom nweɔn!

MHB 482
3 . Yentsie hɛn Wura Ne frɛ;
Hom nyɛ edwuma!
Obia a benya bi ayɛ,
Hom nyɛ edwuma!
Edwuma wɔ Ewuradze
No wenyin turo m' dabaa;
Ɔbɛma hom akatua;
Hom nyɛ edwuma!

MHB 482
4 . Yentsie Gyefo Ne ndze;
'Nuanom, hom nsɔr!
Hom ndzi N'akoma m' dɛw,
'Nuanom, hom nsɔr!
Bɔn frɛfrɛ suro daapem,
Mberɛw hia dɛ Hoɔdzenfo n' bɛn;
Mber tsentsen a hom per ha 'i,
'Nuanom, hom nsɔr!

MHB 482
5 . Afei hom mbɔ nsanku n',
Hom nyi N' ayɛw!
Ewuradze yɛ krɔnkrɔn,
Hom nyi N' ayɛw!
Ebɛn fata ngyirama a
Wɔbɔtow abɔfo ndwom n' bi?
Ber a sor dze ndwom no mu 'i,
Hom nyi N' ayɛw!

MHB 483
1 . ATAMFO etwa moho ehyia,
Fie atamfo abɔ mo ho aprɔw,
Munntum mmfi nsa, munntum nngyina enyim;
Mo nko nye hɛll, bɔn na asaase,
Mo nko ara naaso munnsuro;
Megye Jesu dzin midzi pi.

MHB 483
2 . Dɔm mpempem ba mo do ntsi dɛn?
Wiadze pusow me kra ntsi dɛn?
Mowɔ akokyɛm a ɔbɔbɔ hɔn egu;
Obepia akofo n' akɔ ekyir;
Wohu Eguambaa bɔgyaa wɔ m' mu;
Megye Jesu dzin midzi pi.

MHB 483
3 . M'Ewuradze Nyame fii sor bae
Dɛ ɔrebɛgye m' bɔn wiadze 'i, m',
Dɛ ɔrebɛgye m' Satan nsamu,
Abɔhor m' bɔn, eyi m' mpokyerɛ m',
Na ɔagye m' nkwa efi emumuyɛ m';
Megye Jesu dzin midzi pi.

MHB 483
4 . N-kwagye wɔ Ne dzin m' papa,
N-kwagye fi bɔn, 'wu na hɛll,
N-kwagye a wɔdze kɔ dɛw mu;
N- kwagye kɛse a, wɔka n' dɛw?
Na megye dza ɔwɔ ma m' nyina;
Megye Jesu dzin midzi pi.   Amen.

MHB 484
1 . Christ nsordafo, hom nsoɛr, 
Hom mmia hom akodze,
Nyɛ dzen wɔ tum a Nyame nam
No domankoma Ba n' do ma n'
Nyɛ dzen Dɔm Ewuradzem'
Na No tum ahoɔdzenm'
Nyia ɔtwer Jesus N'ahoɔdzen n' yɛ
Konyimdzifo mbordo.

MHB 484
2 . Hom ngyina No tum kɛsem' 
Mfa N'ahoɔdzen nyina nhyɛ
Na wɔmfa Nyame akodze n'
Mmia wɔ ɔko no mu;
Wɔayɛ adze nyina ewie n',
Na nkodzen abɔ adze n'
Hom nam Christ do eedzi konyim,
Ewiei n' hom eedzi mu.

MHB 484
3 . Hom nsoɛr ntsia atamfo 
Wɔ mpu-na-mpu ko mu
Wɔnko ntsia mbɔnsam dɔmtutuw
Wɔ mbusu da nyinam'
Wɔnye sum mu mba nsi
Wɔnserew hɔn apam hun
Wɔmma ɔsor kan akodze
Ɔnye tsenenee nhyɛ hɔn.

MHB 484
4 . Mma hom nnto beebiara 
Pan, nnkyerɛ kra ne mberɛwyɛ
Wɔmfa papayɛ na adom
Mbɔ homho ban pirim;
Wɔmbɔm' nkyekyer nyɛ kor,
Hom nyina nduom akono;
Wɔmfa adwen a ɔwɔ Christ m' mmia,
Ɔno a ɔyɛ hom Tsir n'.

MHB 485
1 . Memmfɛr dɛ m'bɛgye mo Wura atom' 
Na maper N'edwuma ho,
Mesuo N'asɛm ho enyidzim',
Ne mbeamudua ho enyimnyam n'.

  (Mbeamudua ho, mbeamudua ho, mbrɛ 
  midzii kan muhun kan, 
  Na m'akoma n'adzesoa n' pirewii fii hɔ; 
  Hɔ na menam gyedzim' muhum adze, 
  Na afei m'ahom ka mo ho daa.)

MHB 485
2 . Jesus, me Nyame! minyim No, 
Ne dzin nye m'adze nyina;
Ɔnnkɛma me kra afɛr da
Na m'enyidar ayew.

MHB 485
3 . N'asɛm tsim hɔ dɛ N'ahengua 
Na obotum akora
Dza medze ahyɛ Ne nsa n' yie
Ekodu ekyir da n'.

MHB 485
4 . Nna ɔbɛgye me dzin saa yi atom' 
Wɔ N'Egya N'enyim hɔ,
Na Jerusalem fofor n' mu
Ɔama me kra tsenabew.

MHB 486
1 . Soɛr, Ewuradze N'abasa, soɛr! 
Fa Wo bɛkyebo tum no hyɛ;
Esoɛr a, hɛll 'henman wosow,
W'atamfo gu ebiritsi.

MHB 486
2 . Dɛ mbrɛ tsetse n' iyii Woho n'; 
Kyerɛw krɔnkrɔn bɔ Wo dzin dawur;
Ɔwo a ennsakyer ara da,
Fa W'ahentum kɛse n' bɛn hɛn.

MHB 486
3 . Ewuradze, W'abaw du mbea nyina, 
No tum a ɔgye nkwa mmbɔ adze;
Eda ho nye Wo nkorɔfo tse
Egye hɔn fi ɔbra asorɛkyem'.

MHB 486
4 . Owu na hɛll betsiw, hɔn kwa, 
Wo hɔ na esiarfo n' bɛba;
Bɔbɔ se dɛ wɔahɛn Zion,
Woedzi wu do nyim edu fie.

MHB 487
1 . HOM mbra, m'ahohia mu mfɛfo,
Me ndamfo wɔ sar pra 'daa do,
Hom a hom tse wɔ hom wer m',
Hom ngyaa hom yaw na suro kakra,
Hom nhwɛ ntra nyinsuwa bɔnsa yi
Nkɔ sor kokwaa no ho.

MHB 487
2 . Hom nhwɛ kan ma ɔntra ber na bea,
Hom mma hom enyi nda sorsor kwan,
Ahotsewfo tsenabea n';
Hom ntsena gyedzi dzendzen ntsaban do,
Na hom mper hom kwan wɔ wimu,
Hom mfow Nyame bepɔw n'.

MHB 487
3 . Hɛn a yɛnye Hɛn Wura hu amandze n',
Hɛn ara na yebopue N'enyim,
Na yɛatsena Ne nkyɛn so;
Abotar m' gyedzi nya akatua,
Na hɔn a wɔsoa mbeamudua kɔ ewiei n'
Na wɔbɛhyɛ ahenkyɛw n'.

MHB 487
4 . Ahotɔ enyidar yɛ siar koraa!
Ɔma akra a wɔatɔ bitsi do;
Ɔdze ewufo ba nkwa m';
Hɛn aperdzi ha bɔbɔ adze ntsɛm,
Na nkyii emi na ɔwo nye hɛn Hen
Bosoɛr konyimdzi mu.

MHB 487
5 . Ɔrennkyɛr bi, yɛdze enyikwaa
Bohu Ɔdomankoma esumadze n',
Dɛm ahoɔfɛdze n' dze
Ntonton bɛhyɛ sor abangua n' ma,
Na ɔama sika gya n' aasɔ
Na ɔadzɛw afebɔɔ.

MHB 487
6 . Egya a ɔhyerɛn N'ahengua do n',
Ɔnye Ɔba nyimnyamfo na
Sunsum n' nye sor dɔm nyina
Wɔbɔ m' ma hɛn ahotɔ n' dzi mu;
Na hwɛ! Yetwa hwe N'ananadze,
Na kommyɛ hyɛ sor ma.

MHB 487
7 . Jesus, hɛn enyidar wɔ ber n' ho n'
Boa hɛn ma yɛsoa asɛndua n',
Yetwa hwe W'ananadze;
Kɛpem dɛ eda hɛn bra edzi,
Ehyɛ hɛn sunsum berɛfo ma
Na Nyame yɛ adze nyina.

MHB 488
1 . MBUSU mu o, nye esian mu o,
Christianfo, hom nkɔ hom enyim;
Hom nkɔ do nko, mma hom nngyaa,
Nkwa Paanoo nhyɛ hom dzen daa.

MHB 488
2 . Christianfo, hom begyaa mu?
Hom boguan efi akono?
Hom boguan mbusu ber mu?
Hom nnyim hom Sahen No tum?

MHB 488
3 . Hom mma hom akoma ndzi dɛw;
Hom mfa sor akodze nhyɛ nko;
Mma hom nndwen dɛ ɔko n' war;
Hom bɔtow konyim ndwom ntsɛm.

MHB 488
4 . Mma awerɛhow mmfura hom enyi,
Wɔbɛpepa nyinsuwa nyina;
Mma suro nntwe hom ekyir,
Hom benya ahoɔdzen kɛse.

MHB 488
5 . Afei hom nkɔ enyim 'nyimnyam m',
Hom bɛsem nkonyimdzifo;
Hom behyia atamfo pii mpo a,
Christian nsordaafo, hom nduom.

MHB 489
1 . NYAME dwumayɛnyi! Mma mmpa abaw,
Na sua mbrɛ Nyame tse,
Na akono sunkamm no mu hɔ,
'Bohu mbrɛ 'besi ako.

MHB 489
2 . Osiarfo nye nyia wɔadom no
Akyɛdze a otum kyerɛ
Dɛ Nyame wɔ bea pɔtsee bi,
Wɔ ber a ohunta hɛn.

MHB 489
3 . 'Siandɛ Nyame kyɛn mbrɛ yɛdwen;
N'akwan bor hɛn nyimdzee;
Ɔbor hɛn ntseasee, na wɔdze
Mbofra dɔ du Ne nkyɛn.

MHB 489
4 . Ntsi bu nyimpa nkamfoe nyimtsia,
Nye Nyame mbu n' anhwer;
Fɛr m' na Jesus dze nyaa wiadze,
Na ɔkyerɛ wo No kwan.

MHB 489
5 . Nyame yɛ Nyame, papa ye,
Ɔwɔ dɛ da n' dzi mu;
Ekyingye bɛyɛ apawtwa,
Abrɔdɔ bɛyɛ bɔn.

MHB 49
1 . WO dɔ a ɔmmpa da, na ɔnnsa da, 
Yɛmmfata so yenya;
Ɔpɛ dɛ oyi hɛn bɔn fi hɔ, 
Na ɔboa hɛn mbɔbɔryɛ.

MHB 49
2 . Etweɔn dɛ 'bɔkɔ do adom hɛn;
Etse abɔnfo ase;
Hɛn ɔgye m', yehu W'ayamuyie,
Yɛaka W'adom nyina.

MHB 49
3 . Wo papayɛ na Wo nokwar
Dɔɔ so ma obiara,
Ɔtse dɛ po a wonnhu ase, 
Bea a hɛn nsusui nndu hɔ.

MHB 49
4 . No nsu du abɔdze nyina do, 
Na no nkorabea ebu do,
Ɔso hɛn nyina, ɔso obiara,
Ɔwɔ hɔ afebɔ.

MHB 49
5 . Owura, Wo mbɔbɔrhu tsim hɔ,
Botan a onnhinhim;
Anohoba mpempem kyerɛ
Dɛ Wo dɔ tsim hɔ daa.

MHB 49
6 . Odzi hen wɔ wiadze nyina,
Ɔnnsesa, osi pi;
Na sɛ Nyame nokwar tsena hɔ a,
Papayɛ no betsim.

MHB 490
1 . FA W'ahom nyina ko ɔko pa n';
Christ yɛ w'ahoɔdzen na wo tum;
Suo nkwa mu yie na ɔbɛyɛ
W'enyigye ahenkyɛw afebɔɔ.

MHB 490
2 . Dua Nyame N'adom do tu enguan n';
To w'enyi wimu hwɛ N'enyim,
N-kwa na ɔda w'enyim yi;
Christ yɛ ɔkwan na akatua.

MHB 490
3 . Tow dadwen kyen, twer wo Gyefo,
N'ehumbɔbɔr pii no bɛkyerɛ;
Tweɔn N' na wo gyedzi kra bohu
Dɛ Christ yɛ wo nkwa na wo dɔ.

MHB 490
4 . Mma mmpa abaw, nnsuro; Ne nsa bɛn wo,
Ɔnnsesa da, esom No bo;
Gye dzi ara na ibohu
Dɛ Christ yɛ w'adzeadze nyina.

MHB 491
1 . Christian! mma mmpɛ ahomgye ndɛ 
Tow w' ahomgye adaaso n' gu;
Ewɔ atamfo finimfin:
                   Weɔn na sɔr.

MHB 491
2 . Etumfo nye akɛsefo 
Rotwe hɔn dɔm wɔ akono,
Wɔbɔkɔ wo ntoa awerɛfirm';
 	Weɔn na sɔr.

MHB 491
3 . Fa wo sor akodze n' mia; 
Ma ɔnhyɛ wo daa nyina;
Ɔtamfo n' rehyɛ w' atsɛw:
                    Weɔn na sɔr.

MHB 491
4 . Tsie hɔn a woedzi konyim n'  
Wɔrohwɛ mbrɛ isi ko;
Hɔn nyina yɛ ano kor se:
                    Weɔn na sɔr.

MHB 491
5 . Nkanka tsie w' Ewuradze, 
Ɔno a edɔ dɛ itsie n';
Fa N'asɛm sie w'akomam':
                    Weɔn na sɔr.

MHB 491
6 . Weɔn dɛ iyi ara nko 
Na ko n' nyina gyina do;
Sɔr ma womfi sor mbrɛ w' mboa:
                   Weɔn na sɔr.

MHB 492
1 . DABƐN na m'bɛka dɛ
Mo so mako ko pa n'?
Konyimdzi a m'Agyenkwa nyae no,
Menye Paul wɔ m' kyɛfa.

MHB 492
2 . Ma mindzi konyim dɛm,
Ber a m'akodzi abɔ adze n',
Na muruwu a munhu me tamfo n'
Dɛ ɔda m'ananadze.

MHB 492
3 . Nhyirasɛm yi nyɛ medze,
Ber a medu esuegya n';
Nyame tum no akora me yi,
Mesie gyedzi no yie.

MHB 492
4 . M'Ewuradze N'asomafo a 
Wodzii kan gyee asɛm no,
Wɔammfa asɛm biara annka ho,
'Hotsewfo n' dɛmara.

MHB 493
1 . 'DƆ mu ɔdɔ, na kan mu Kan,
Ɔsor Egya a ehwɛ ne nyina;
Nyansa a wɔdze esuma sorsor,
Bɔadze, ɔwo na ayɛ no dɛm;
Bɔfo nwanwanyi, pɛrpɛr m'
Afrɛ m'akoma dɛ ɔntwer Wo.

MHB 493
2 . N-kwa mu ndzɛmba nye bɛn?
'Werɛhow, ɔhaw a orutwa mu?
Wo ho dɛw pa dzi me bra m'
Ɔyaw na suro kumaabi do,
Dɔ a 'wɔ ma m' wɔnnto n' abaw;
M'awerɛhyɛm' so wonnsusu.

MHB 493
3 . M'enyidar wɔ Wo mu ntsi
Adzesoa biara nnyɛ me dur;
M'anafua sum mpo hyerɛn,
Ber a m'adwen gyina Wo do,
Meserɛ W', dom me W'akyɛdze
Ma memfa ntwer Wo dabaa.

MHB 494
1 . HƐN Nyame yɛ abankɛse
Akokyɛm nye akodze,
Amandze aba hɛn do dze,
Naaso ɔgye No nkorɔfo,
Tamfo n' rohwehwɛ hɛn,
Ɔpɛ hɛn mbusu pa;
Na no tum so ɔso,
Ndaadaa pii na ɔdze ko
Obi nnsɛ no wiadze ha.

MHB 494
2 . Nyimpa ahoɔdzen dze osuar,
Ɔnnkyɛr na yɛahwe ase;
Hɛn Gyefo nye Ɔbarimba a
Nyame eyi N' esi hɔ,
Epɛ ehu Ne dzin?
Wɔfrɛ No Jesus Christ,
Edɔm Ewuradze
No domankoma Ba;
Ne nsamu na konyimdzi wɔ.

MHB 494
3 . Sɛ mbɔnsam ahyɛ wiadze ma
Rohwehwɛ amen hɛn a,
Mma hom mma hɛn bo nntu koraa
Wonnkutum afa hɛn do,
Ma abɔnsam no bo mfuw,
Ɔnyɛ n'enyim kusuww;
Onnkotum ayɛ hwee,
Woebu no fɔ dada;
Asɛm kor bɔhwe n' ase.

MHB 494
4 . Nyame N'asɛm no gyina hɔ,
Ndzebɔnyɛfo rinnyi da,
Hɛn Jesus na ɔka hɛn ho,
Ɔma hɛn sunsum m' ndzepa,
Na sɛ wɔfa hɛn nkwa,
Ahodze, anaa dzin a,
Wonnya ho mfaso da;
Yinom nyina botwa m';
Onyame man tsim hɔ daa.

MHB 495
1 . NYIA ɔtwer Nyame
Nokwafo no,
Oesi ne dan no petsee;
Nyia ɔdze n' ho to
Jesus Christ do n',
Heaven bɛyɛ n'adze pa;
Medze mo werɛ
Behyɛ Wo mu
'Siandɛ Wo nokwar n' nnsakyer;
Ber a 'yɛ medze 'i;
'Wu n' hu biara
Rennsakyer m'akokodur.

MHB 495
2 . Kaansa atamfo
Si me mpa mpo a,
M'begyina hɔn enyim pintsinn;
Ewuradze Christ,
'Wo nye m' Sahen,
Ibedzi hɔn do konyim!
Na sɛ mowɔ,
'Wo wɔ mo mu a,
W'akyɛdze na Sunsum n' ntsi
Owu anaa hɛll,
Minyim pefee,
Runntum nnyɛ hwee, W'adom ntsi.

MHB 495
3 . Mohom wɔ ha,
Hwee mmbɔ me hu;
Ebɛma me dza mihia,
M'ehiadze nyina;
M'Adamfo pa,
N-kwa yi mu anaa heaven,
Ma mindzi mu,
Sesa m'akoma;
Gye m' kra na nyimpadua nkwa
Mo Wura, tsie me,
Na W'abaw mu,
Kora m' asomdwee m' afebɔɔ

MHB 496
1 . ONNYIEWIEI kan a ofir Nyame,
Ɔdɔ a ɔmmbɔ adze nsunyiwa,
Wo mu na Egya N'enyimnyam hyerɛn
Wɔ adasa wiadze na sorsor.

MHB 496
2 . Jesu, kwanatunyi fonafo ahom,
Ma m' Wo kɔndua haahar monsoa;
Fa abotar na ɔdɔ mapa nye
Nyamesuro hyɛ m'akoma mu.

MHB 496
3 . Medze ndaase gye W' nsamu kuraba a
Woara na idzii mu edwin n',
Kaansa dza ɔwɔ m' yɛ wen dɛn ara a,
Ɔbɔ ɔkra pirafo esu pirim.

MHB 496
4 . O Tsetse Bo, pinkyɛn me waa!
Ama adwen a ohwinwin na 
Yaw na suro nye dadwen aahera
Dɛ fua wɔ ewimbir wi enyim.

MHB 496
5 . Sɛ m'akɔndɔbɔn n' dɛ : Asomdwee!
Se m'akoma a no ho po n' : Taa dzinn!
Wo tum yɛ m'ahom nye akoban;
Adze nyina wɔ hɔ ma Wo pɛ.

MHB 496
6 . Owu, wo bɔr wɔ hen? Na ɔwo
'Dakamaa, wo konyim wɔ hen?
Woana nye Nyame bedzi esi?
Woana bɛhaw nyia epɛ agye n'?

MHB 497
1 . M'BƐMA m'enyi do akyerɛ sor
Mahwɛ onnyiewiei mbepɔw n';
Ɔnam hɔ eyiedzi pa do
Me kra tse tse sunsum n' nka,
Aso ɔnnkɛyɛ me mboa?
Mibisa No mboa a, minya;
Nyame sian: Nyame a ɔyɛ Owura,
Na ɔbɔɔ asaase nye sor.

MHB 497
2 . 'Kra nokwafo, bɔ mpaa daa
Kɔ do ara twer Nyame;
Ɔbɛma w'anamɔn etsim,
Ɔronnhwɛ mma mmpatser;
Twer Wo Pomfo No bom' daa,
Ɔno ɔkora wo sunsum,
Mese w', hom wɔ No mu sɔnn;
Wo weɔmfo n' nnda ara da.

MHB 497
3 . Bɔn anaa asaase nye hɛll 
Rinndzi Wo weɔmfo do;
N-komtɔ gyangyan biara
Nnkowia N'enyiwa pɛnn n';
Ɔbɔ Israel ho ban pa;
Israel bɛkyerɛ N' hwɛdo pa n',
Ber a ɔweɔn hɔn daa yi;
Na No dɔ mmbɔ adze.

MHB 497
4 . Hwɛ Ewuradze, wo weɔmfo n',
Otumfo no bɛn daa!
Ɔdze Ne nsa suo wo mu,
Na otu wo suro koraa;
'Dze Ne ntsaban kata w' do,
Bɔ wo ho ban fi ɔhaw mu;
Ɔdze ne nsa a ɔatserɛw mu
Wowaw wo daa nyina.

MHB 497
5 . Christ behyira wo nkɔree do,
Obehyira wo mbae do;
Obotwa wo ho ehyia,
Agye w' efi bɔn mu;
'Tse dɛ wo Wura krɔnkrɔnyi n'
Nyansa, dɔ, tum bɛhyɛ w' ma,
Krɔnkrɔn, 'hotsew na emudzi,
Fi ndɛ kesi daapem.

MHB 498
1 . Tsetse Bo a wɔpaae maa me, 
Ma munguan nhunta Wo mu;
Ma nsu no nye bɛgya n' a
Ofi Wo mfem' repem no,
Ɔnyɛ bɔn edufanu,
Ɔmpa m' fɔ, ɔnsan mo ho.

MHB 498
2 . Sɛ me nyinsu kyi daa mpo, 
Sɛ mo mbɔdzen nngow da mpo,
Yinom nnkotum bɔn wer tɔ;
Gyefo nye Wo nkotonoo:
Me nsam' nnyi akatua bi,
Metetar Wo mbeamudua n'.

MHB 498
3  . Menndze hweea'ra ba W'enyim.
Metetar Wo mbeamudu'a ara;
Meyɛ kwatserkwaa, fura m' tam;
Mennsɛ bi, mihia W'adom;
Fifo nye m' motɔ bura n'mu;
Gyefo, guar m' ɔno m'bowu.

MHB 498
4 . Ber a muga ahomtsia yi, 
Ber a m'bɛka m'enyi egu do,
Ber a m'bɔsoɛr maba noho,
Ebohu W' W'ahengua do n',
Tsetse Bo a wɔpaae maa me,
Ma munguan nhunta Wo mu. Amen.

MHB 499
1 . ME kra nam n'ahohia na awerɛhow m' botu
Akɔ Botan a ɔkrɔn kyɛn me n' hɔ sɔnn;
Bɔnyɛnyi a meyɛ mberɛw, m'bɛyɛ Wodze daa;
Ɔwo siar Tsetse Bo, musuma Wo mu!
   Musuma Wo mu! Musuma Wo mu daa!
   Ɔwo siar Tsetse Bo, Musuma Wo mu!

MHB 499
2 . Ewiaber kɔnkɔnn no mu, ɔyaw dɔnhwer n,
Ber a nsɔhwɛ edzi mo do tum no mu;
Ɔbra mframadzen mu, ɔbra po asorɛkye
Ɔwo siar Tsetse Bo, musuma Wo mu!

MHB 499
3 . Mpɛn pii wɔ ahohia n' mu, 'tamfo n' ahyɛ m' do,
Na meguan abɔdɔ W' ma mbusu ahera n',
Mpɛn pii a nsɔhwɛ pem dɛ asorɛkye n'
Na musuma Wo mu, o me kra n' Botan!

MHB 5
1 . HOM mma wiadze afanan nyina ntow.
Me Nyame Hen!
Ɔsor mpo nnkrɔn biara a
N'ayɛyi nnkodu hɔ;
Asaase nndɔ pii a
N'ayɛyi nnkɛtra hɔ.
Horn mma wiadze afanan nyina ntow.
Me Nyame, Hen!

MHB 5
2 . HOM mma wiadze afanan nyina ntow:
Me Nyame Hen!
Asɔr nkeka m'ntow ndwom,
Biribiara nntum nnsiw kwan:
Dza okyen ne nyina nye dɛ
Akoma a abotow mbordo;
Hom mma wiadze afanan nyina ntow:
Me Nyame, Hen!

MHB 50
1 . Ewuradze nye mo Guanhwɛfo, 
Biribiara nnkehia m';
Ɔma meda mfunoma mu,
Ogya m' kɔ nsutaae ho.

MHB 50
2 . Ɔdze me kra san ba nkwam' bio, 
Na ɔma menantsew
Ne ndzeyɛtsenenee kwan no mu,
Wɔ Noara Ne dzin ntsi.

MHB 50
3 . Nyew, sɛ menam wu bɔnsam' a, 
Munnsuro mbusu biara;
Osiandɛ 'nye m' nam, Wo poma
Na W' abaw hyɛ me dzen.

MHB 50
4 . Mo pon so Ɔwo ewie to 
Wɔ m' atamfo enyim;
Edze seradze asera me tsirm';
Mo kuraba ebu do.

MHB 50
5 . Yie na adɔe bɛka mo do, 
Mo nkwa mber nyinara,
Na medze Nyame fie bɛyɛ
Me tsenabew daa nyina.

MHB 500
1 . M'AKOMA, taa dzinn! Nyame dze nye m';
Ɔyɛɛ m' nyimpa, otu mo suro,
Ewuradze abɔ me dzinn afrɛ m';
Otwitwa gye m', ɔbɛn me daa;
No bɔgyaa bɔɔ m' werdam prɛko,
Na ɔda ho dɔ m' na ɔweɔn me.

MHB 500
2 . Ber a menam nsubun mu no,
Mudua gyedzi m' bisa No mboa;
Asorɛkye n' bɔ kɔ kan ara yie,
Na ɔadwe fɛmm wɔ me tsir do;
Munnsuro ne begyabegyayɛ;
Nyame wɔ hɔ 'i ɔnnkɛhaw me.

MHB 500
3 . Moto gyedzi enyiwa hwɛ No,
Menam 'gya m' ara kɔ m'enyim;
Ogya n' werɛ fir dɛ ɔbɛdzɛw,
Gyaframee no dzi mo ho agor;
Mowɔ No tum n' gyedɛ ahyɛnsew n',
Medze nkekam' fa ma me Gyefo n'.

MHB 500
4 . O me Gyefo, gyina me nkyɛn daa!
Na weɔn me nsɔhwɛ dzendzen mu;
Fa me sie Wo nsa donkonn mu,
Kyerɛ Wo nkwagye tum wɔ mo do;
W'abasa ntwitwa ngye me daa,
'Saase nye hɛll nnkotum atsew m'.

MHB 500
5 . Ber a sum siw wi no enyi
Na awerɛhow asorɛkye ba mo do n', 
Ber a ɔhaw ehum tu mo do n',
Na ɔka me kra a ɔrodɔ n' hyɛ n'
Me kra benya akomatɔm' ntsɛm,
Na ɔbɛtse ndze bi: Taa dzinn daa!

MHB 501
1 . Asomdwee pa, wɔ bɔn wiadze yi mu? 
Jesus bɔgya ɔwasa asomdwee.

MHB 501
2 . Asomdwee pa, dwumadzi akyer do yi? 
Ebɛyɛ Jesus Ne pɛ nye ahomgye.

MHB 501
3 . Asomdwee pa, yaw etwa ehyia hɛn yi? 
Jesus No bom' asomdwee ara nko.

MHB 501
4 . Asomdwee pa, adɔfo apetse yi? 
Jesus kora hɛn do yi, hwee nnkɛyɛ hɛn.

MHB 501
5 . Asomdwee pa, yennyim hɛn ndaamba yi? 
Yenyim Jesus, na ɔtse ahengua n' do.

MHB 501
6 . Asomdwee pa, wu gyegye hɛn do yi? 
Jesus apansam wu na no tum nyina.

MHB 501
7 . Ao, ɔdɔɔ so, wiadze aperdzi rennkyɛr, 
Jesus bɛfrɛ sor asomdwee mu.

MHB 502
1 . ABƆDZE nyina Tumfo, m'Agyenkwa Hen,
Fa Wo tsenenee bra na bɔboa hɛn;
W'anohoba hyɛ W' dɛ nya ayamuhyehye;
Ma munhu dɛ 'wɔ tum a ɔgye nkwa sesei.

MHB 502
2 . Midzi dɛ enyidar m' nya yaw mu abotar,
Wo hɔ na mema m'enyi hwehwɛ mboa;
Minnya hwee, minndzi yaw, munnsuro mbusu,
Ber a Jesus bɛn me yi, nsɔhwɛ nnyi hɔ.

MHB 502
3 . Dɔnhwer biara migyina esian mu;
Edze me nsamu ntsi mowɔ ahoɔdzen;
Ber a mugu do refrɛ 'i, metse Wo mboa nka;
Ɔgye m' fi asehwe m' anaa ohwim me fi hɛll.

MHB 502
4 . Woana botum akyerɛ nkwa m' aperper ase,
Ɔberɛ na yaw, ahopopo na ɔko?
Yardɔm, asaasewosow, kɔm nye ɔko
Kyerɛ nwanwa a Jesus Ne mbae no bɛyɛ.

MHB 502
5 . Nyame krɔn sen nyimpa, abɔnsam nye bɔn;
Me Jesus dɔ bedzi konyim ɔko n' mu;
Ne mbae bɛyɛ enyimnaym kɛse a ɔyɛ hu,
No dɔ mapa n' bedzi konyim ama me.

MHB 502
6 . No nokwar nye adom bowura ne nyina mu,
Ɔdze m' bɔkɔ beebi a ndzɛmba pii wɔ;
M'befi amandzehu pii mu nye ogya mu,
Nsɔhwɛ, akɔndɔbɔn, ɔpɛ nye gyaframee m'.

MHB 502
7 . Kapem da no Jesus na motwer no, 
Emumuyɛ nyina boguan efi N'enyim;
Ber a m'benya m'Agyenkwa n', mo bɔn boguan,
Na Jesus bedzi hen wɔ m'akoma mu.

MHB 503
1 . Onyame dua kwan sunsum mu 
Na ɔyɛ N'anwanwadze;
Ɔdze N'anamɔn taataa pom',
Ɔko ehum do nantsew.

MHB 503
2 . Asaase no bun mu noho, 
Ɔdze nyansa nwanwa
Kora Ne nhyehyɛɛ pa a ɔsom bo n',
Ɔyɛ dza Noara pɛ.

MHB 503
3 . Esiarfo a hom suro, hom nnhyɛ ahom, 
Ifua a hom suro n' kɛse n',
Mbɔbɔrhu ma, na ɔbɛpaa
Nhyira egu hom do.

MHB 503
4 . Mma hom mmfa hom nyimpa-dwen mmbua 
Nyame, hom ntwer N'adom,
Ber a ɔaka N'enyim esi n'
Na N'ano serew hyɛm'

MHB 503
5 . No botae bɛber ntsɛmara, 
Ɔbɛhan mber nyina;
Kukuduuduw n' yɛ wen mpo a,
Nhyiren n' botu huam pa.

MHB 503
6 . Kyingyenyi furafo twar dɛ ɔfom, 
Ɔnnkɛtse No ndwuma ase;
Nyame Noara tse N'adze ase,
Ɔbɛkyerɛm' pefee.

MHB 504
1 . MA Nyame nhwɛ W'akwan nyina,
Nya No m' enyidado ber nyina;
Da bɔn mu n 'bohu No dɛ
W'ahoɔdzen nye Kwankyerɛfo;
Nyia ɔtwer Nyame dɔ a ɔnnsakyer n'
Si dan wɔ botan a otsim hɔ do.

MHB 504
2 . Ma w'akoma ntɔ wo yamu,
Ɔmfa enyidar abodwee ntweɔn,
Ngye biribiara a N'adom dze ma,
Dza No dɔ a ɔwɔ hɔ n' dze aba;
Onyim hɛn ehiadze nyina,
Ɔno a ɔafa hɛn ayɛ Nedze n'.

MHB 504
3 . Tow ndwom yɛ asɔr, mmfi N'akwan ho,
Yɛ w'afamudze nokwar mu ara;
Twer No bɔhyɛ a adom ahyɛ n' ma n',
Dɛm na obesi wo yie ama w';
Nyame mmbu N'enyi nngu ɔkra a
Ɔtwer N' mapa n' n'ehiadze do.

MHB 505
1 . ƆWO a eyɛ enyiasombea na
Ema sum kebii hyerɛn dɛ kan,
Hwehwɛ m'akoma m', ɔper hwehwɛ W';
Bubu mpokyerɛ ma onya ahotɔ.

MHB 505
2 . Hor mo ho nkekaa ma ɔnnhyerɛn,
Bɔ m'akɔndɔdze mbeamudua m';
Tsew m'adwen ho, na ma dza ɔwɔ m'
Ho ntsew dɛ mbrɛ mo Wura tse.

MHB 505
3 . Sɛ nsu munam me kra do mpo 
Na me kra mem asorɛkye mu a,
Jesus, ma Wo mboa mbra ntsɛmara,
Yi m' pue ma minnya akomatɔm'.

MHB 505
4 . Gyefo, bea a muhu W'anamɔn,
Midzi W'ekyir, munnsuro, memberɛ;
O fa Wo nsa suo mo mu daa,
Gye m' kɔ Wo kokwaa a ɔkrɔn do.  Amen.

MHB 506
1 . M'AGYENKWA, medze mo
Sunsum moto Wo do;
Irinngyaa me mma m'abaw mmpa,
'Siandɛ 'yɛ Nyame dɔ.

MHB 506
2 . Medze m' werɛ hyɛ Wo mu,
Wo mu na mohom komm;
Minyim dɛ iye na etsen,
Na nyia asan mu eyi n' tsen.

MHB 506
3 . Dza obesi nyinara,
Wɔyɛ W'apɛdze nyina;
Medze me tsir to Wo bom' sɔnn,
Munnsuro ehum a obotu.

MHB 506
4 . Ma yie anaa mbusu mbra,
Obesi yie ama me;
Minya Wo adze nyina mu a,
Mowɔ adze nyina.

MHB 507
1 . FA w'awerɛhow nyina
Nye w'akwan hyɛ ne nsamu 
No nokwar krɔnn nye nhwɛdo pa m',
Ɔwɔ asaase nyina do.

MHB 507
10 . W'akoma da ho dzi yaw?
Wo sunsum abotow?
Tow adzesoa kyen, na ma suro nkɔ,
Ma dadwen nyina nkɔ.

MHB 507
11 . Sɛ nkyɛ inndzi hen mpo ɛ?
Sor nye asaase nye hɛll
Tseam' dɛ: Nyame tse ahengua do,
Dzi ndzɛmba nyina do tum!

MHB 507
12 . Ogyaa N'ahentum n' hɔ,
Faa wiadze hyɛɛ N' bra ase;
Ama hom akobɔfo eehu
Ne nyansaa nye nsa dzen.

MHB 507
13 . N'egyinatu kɔ sorsor
Tra mbrɛ w'adwen bodu,
Ber a oewie edwuma yɛ pɛsɛɛ n',
Wɔ dza ɔbɔɔ w' hu gyangyan m'.

MHB 507
14 . Hɛn Wura, 'hu hɛn mberɛwyɛ,
Inyim hɛn akoma m' nsɛm;
O ma nsa a oenya abagura do,
Hyɛ nankoroma a agow dzen!

MHB 507
15 . Ma nkwa mu nye owu mu
Wo nokwar n' nda edzi
Yengu hɛn ahomsten a odzi ewiei,
Nka Wo dɔ nye hwɛpa n'.

MHB 507
2 . Ɔno a ɔkyerɛ fua kwan,
Na ehum nye po tsie No n',
Ɔbɛtsentsen w'anamɔn kwan, 
Obesiesie w'akwan m'.

MHB 507
3 . Fa woho twer Ewuradze,
Na w'abrabɔ aayɛ yie;
Fa w'enyi tsim N'edwuma do,
Ama wodze eewie yie.

MHB 507
4 . Ehaw woho dɛn ara,
'Rinnya mfaso biara;
Fa w'ehiasɛm nyina to N'enyim,
Otsie mpaabɔ nyina.

MHB 507
5 . Wo nokwar a ɔnnsa da n',
Egya, Wo dɔ a ɔmmbɔ adze n'
Nyim Wo mba nyina hɔn ehiadze,
Na dza oye ma hɔn.

MHB 507
6 . Wo tum wɔ beebiara,
Ndzɛmba nyina hyɛ W'ase;
Wo ndzeyɛɛ yɛ nhyira ara nko,
W'akwan nyina yɛ kann.

MHB 507
7 . Ewuradze, sɛ esoɛr a,
'Bɛn nye W'edwuma begyina?
Dza Wo mba hia nyina edze ma;
Woana bɔbɔ W' nsa ekyir?

MHB 507
8 . Tow wo suro nyina kyen;
Nya enyidar, w'abaw nngura;
Nyame tse w' nkrumsi nye wo su,
Ɔbɛma w' tsir do sor.

MHB 507
9 . Mununkum nye ehum
Ɔbɔ kwan to m' ma wo;
Tweɔn Ne ber mu, na sum bɛpa,
Na adze akye enyigye m'.

MHB 508
1 . DƐ mbrɛ abofra a ɔyɛ mberɛw 
Suo n'egya nsamu dzendzen n'
Na ɔdze ne mberɛwyɛ to ahoɔdzen a
Ɔgye no fi ɔhaw m' do n';
Dɛm na m'Egya, mutu bar Wo,
Dɛm na dɔnhwer biara
Medze me wiadze mberɛwyɛ yi 
To Wo tum ahoɔdzen do.

MHB 508
2 . Dɛ mbrɛ abofraba ɔtwer
Na ɔhwɛ ne na enyim no,
No werɛ fir ne yaw nye suro
Ber a ɔbɔ no kɔn ho komm n',
Dɛmara na mohwɛ m'Agyenkwa
W'enyim a atsew wann yi;
Muhu ɔdɔ a ɔhwɛ gyedzi
mberɛmberɛw tse dɛ medze 'i.

MHB 508
3 . Dɛ mbrɛ abofra a ɔwɔ dɔ tse
No 'wofo ne nan do,
Ɔwɔ ahotɔ m' ntsi onnhia,
Osian fie pa no ntsi,
Dɛm na metse Wo nan ho yi
M'akoma bohue no dɔ;
Ewuradze, meserɛ dɛ kyerɛkyerɛ m'
Ma mondɔ Wo mbordo.

MHB 509
1 . GALILIE afarfo n' berɛe,
Anago n' woennya hwee;
Na Jesus bae ara pɛr na
Wɔpaa nam nyanyannyan,
Ewuradze, sɛ hɛn berɛ yɛ gyan,
Na nyimpa mboa yɛ gyan a,
Hɛn dadwen nye yaw nnsow aba a,
Bra! Jesus siarfo, bra!

MHB 509
2 . Ayɛ sum, asorɛkye robɔ
Hɛmba n', ehum rutu;
Na Jesus ba ma hɔ ataa dzinn,
Hɛmba n' edwir mpoano,
Ewuradze, ehum twa hɛn ho hyia a,
Na ayɛ sum, ma ayɛ hu a,
Ɔkra n'ehumtu n' nyina mu n',
Jesus siarfo, tsie hɛn!

MHB 509
3 . Mberɛwyɛnyi mepaa Wo mprɛnsa,
'Nyaa W'enyim mbɔbɔrhu;
Nyia ɔsakyeer asɛndua do n'
Wɔdze n' kɔr Paradise,
Bɔn nye ahohia dɔnhwer mu n',
Christ, ma yenhu W'enyim;
Nnuho mu a aka hɛn nko n';
Jesus, ma hɛn adom.

MHB 509
4 . Agyedzifo no dze suro
Kɔr aborɔsan no mu; 
Awerɛfir m', wɔdze enyigye kyiaa
Hɔn Wura a ɔaba hɔ no,
Ewuradze, beyi hɛn mpokyerɛ m',
Na ma hɛn suro ngyaa;
Fa siar nsa n' to hɛn etsifi,
Jesus, kasa asomdwee!  Amen.

MHB 51
1 . ƆDƆ Nyame nye m' Guanhwɛfo, 
Ɔno na ɔnyɛn me;
Ber a ɔyɛ medze n', meyɛ Nedze n',
Ebɛn na mibehia?

MHB 51
2 . Ɔdze me kɔ bea a sarmon wɔ,
Bea a midzidzi, mohom;
Afei nsu a ɔtsen bɔkɔɔ ho,
Minya dza oye wɔ hɔ.

MHB 51
3 . Sɛ mofom kwan a, ɔtsen me,
 Ɔma m'adwen ba fie;
Nnyɛ dɛ ɔpɛ dɛ ogyaa me ntsi,
Ne dzin krɔnkrɔn no ntsi a.

MHB 51
4 . Owu bɔnsa sunkamm no mu,
M'bɛfa mu a munnsuro,
Osiandɛ 'nye m'nam, Wo poma,
W'abaa bɛkyerɛ me kwan.

MHB 51
5 . Ampa, Wo dɔ dɛɛdɛw nwanwa n'
Bonsusu me nda nyina,
Na dɛ ɔronntwe no ho da n',
Mayɛyi rinngyaa da.

MHB 510
1 . MO suro, fi mo do kɔ,
Mennyɛ kyingyefo bio;
Sor kan atow nserɛmɛn epue,
Nyame bɔfo siarfo.

MHB 510
2 . Enyidado mprɛnsa,
Ma me akomatɔm';
M'Egya Ne nsa siesie kuraba n';
Nye dza onyim dɛ oye.

MHB 510
3 . Sɛ dza mepɛ yie na
Ɔyɛ Nyame apɛdze,
Sɛ asaase nye hɛll siw kwan mpo a,
Minyim dɛ ɔbɛyɛ m'dze.

MHB 510
4 . Ma wɔnkɔ do ntu egyina
Mfa nsɛɛ No mom a ɔahyɛ n',
Worunntum nnsiw nhyira kwan da,
Wofi sor ahyehyɛ ama m'.

MHB 510
5 . Afei menngye kyim bio,
Ne dɛw mu mohom komm,
Nyia Ne nyansaa, nokwar nye tum
Bɔ m' ma meyɛ siarfo.

MHB 510
6 . Dza ɔahyehyɛ ato hɔ n',
Abɔdze nyina dzi do;
Na ɔsor ndzɛmba nyinara
Bɔ m' yɛ edwuma ma me.

MHB 511
1 . FI mo do, ekyingye, m'Agyenkwa bɛn me,
Na m'ahotɔ ntsi ɔbɛba abɛgye m';
Me nam mpaabɔ mu meper na ɔbɛyɛ;
Menye Christ wɔ hɛn mu, meserew ehum.

MHB 511
2 . Mo kwan mu yɛ sum, ɔyɛ m' kwankyerɛfo,
Medze nye setsie, Nedze nye ɔma;
Sɛ nsunyiwa tuetue na abɔdze hera a,
Asɛm a ɔaka n' dze otsim hɔ afebɔɔ.

MHB 511
3 . No dɔ a ofi ahyɛse n' amma manndwen dɛ
Ewiei n' obegyaa m' ma meewu esuwu;
Ber a m'enyi tua m'Ebenezer ho yi,
Obesi n' pi dɛ ɔbɔboa m' akɔ ewiei.

MHB 511
4 . Ɔyɛ dɛn ntsi na muhwinwhin dɛm yi?
Nsɔhwɛ anaa yaw? Yi na ɔkaa kyerɛɛ m',
Minyim, N'asɛm ka dɛ nkwagye adzedzifo
Wɔnam nsɔhwɛ mu dzi hɔn Wura ekyir.

MHB 511
5 . 'Sinadɛ dza mihia nyina ye ma m' ntsi
Dza ɔyɛ wen yɛ dɛw, edur yɛ edziban;
Sesei dze ɔyɛ yaw, ɔnnkɛkyɛr na egyaa;
Dɛm ber n' o, konyimdzifo ndwom bɛyɛ dɛw!

MHB 512
1 . OWURA, yɛkɔ W'asɛndua ho
Kɛserɛ bɔnfakyɛ,
Ma Wo bra nyɛ hɛn fasusu,
Nsiesie hɛn kra mma sor.

MHB 512
2 . Boa hɛn, atsenka pa nye bɔn m',
Yɛnsoa hɛn mbeamudua daa;
Yɛnyɛ hɛn Egya Ne pɛ dɛ ɔwo,
Yɛnye enuanom nkyɛ yaw.

MHB 512
3 . Ma adom nku hɛn pɛsankonya,
Ntsew hɛn efisɛm nyina ho,
Na ma W' nokwar ayamuyie pii n'
Ntsena hɛn so hɛn mu.

MHB 512
4 . Sɛ 'ma hɛn enyigye tu kɔ
Ma yaw sum da no ba a,
Hɛn so yɛbɛtsea m' mberɛw mu dɛ;
Egya, Wo pɛ nyɛ hɔ!

MHB 512
5 . Mfɛfoe ntɛnkyew, tamfo tom hɛn,
'Nuanom hɔn nokwar sa a,
Hɛn botae bɛyɛ dɛ Wodze n',
Yɛdze dɔ bedzi nyim.

MHB 512
6 . Yɛbɛper enya asomdwee,
Yɛdze kyɛ enya fakyɛ;
O ma yɛmbɔ akwantufo bra,
Yendzi W'ekyir nkɔ sor.  Amen.

MHB 513
1 . WOANA susu ɔdomankoma adwen?
Mbrɛ osi hyehyɛ ndzɛmba?
Ewuradze nye Nyankopɔn!
Onnhia dasanyi apam.

MHB 513
2 . Ha a ndzɛmba ayɛ sakaa yi,
Nsuyirii na ehum haw hɛn 'i,
Mo sunsum gyina fakor pintsinn;
Minyim dɛ Nyame ye!

MHB 513
3 . Mo kɔn dɔ fie ndze a etwa m',
Serew a menntse bio no;
Nyame dze m'adɔfo kɔ na
Nyame ɔnnyɛ mfomdo.

MHB 513
4 . Minnyim ndaamba mu nsɛm koraa,
Nwanwa anaa ahobow a?
M'awerɛhyɛm' nye dɛ nkwa nye owu m'
N'ehumbɔbɔr dɔɔ so.

MHB 513
5 . Sɛ m'akoma nye honam yɛ mberɛw
Dɛ ɔsoa yaw beberee a,
Ndzɛmbir a odzi dzɛm n' orummbu m';
Opirim na ɔhyɛ dzen mbom.

MHB 513
6 . Minnyim m'ankasa m'afɔrbɔ
Na ndwuma a odzi m' dase;
Medze N'akyɛdze san ma No,
Meserɛ No dɔ dze adɔ.

MHB 513
7 . Dɛm ntsi po a ɔataa dzinn ho no,
Motweɔn osutwafo n';
Ɔnnkɛfa haw ato mo do,
Pomu anaa berano.

MHB 513
8 . Minnyim mbrɛ No supruw ano ka,
Mberɛnkɔnson kodu wimu;
Minyim dɛ munnkotum efi
No nhwɛdo na N' dɔ ho.

MHB 514
1 . NYIA ɔda famu nnsuro asehwe,
'Bɔbɔfo nnyɛ ahantan;
Nyia ɔbrɛ noho adze no,
Nyame bɛkyerɛ no kwan.

MHB 514
2 . M'enyi sɔ dza mowɔ biara,
Osuar o, ɔdɔɔ so o;
Mepɛ Ewuradze mu abodwee,
'Siandɛ ɔgye nyia ɔtse dɛm.

MHB 514
3 . Adzesoa durdur da hɔ ma
Hɔn a wɔyɛ akwantufo;
Ha kakraabi, nhyira wɔ ekyir,
Ɔkɔ mfesantsen nyina.

MHB 515
1 . Wo kwan a; nnyɛ medze, 
Sɛ no mu kadoo mpo a,
Wankasa gye m' taataa;
Kyerɛ m' kwan a mundua mu.
No mu ye o, no mu muo o,
Ɔnoara na oye;
Ɔkyeakyea o, ɔtsen o,
Wɔdze kɔ W'ahomgyem'.

MHB 515
2 . Mennkɛfa dza mepɛ; 
Wɔse m' mpo a mennkɛfa:
Mo Wura, Woara, fa ma m'
Na ɔayɛ kwan pa ama m'.
Ɔman a mohwehwɛ n'
Wodze a; na ma kwan a
Wɔdze kɔm' so nyɛ Wodze,
Ɔno m'bɔtɔ dɔnsuar.

MHB 515
3 . Woara gye mo kuraba, 
Fa dɛw anaa yaw gum'
Dɛ mbrɛ ehwɛ a oye;
Yie o, bɔn o, fa ma m'.
Memmfa mara me pɛ
Woara yɛ m'kwangyafo
M'ahoɔdzen, m'adze nyina.	Amen.

MHB 516
1 . Sɛ yɛnyé Ewuradze nam
N’asɛmpa kwan no mu a,
Enyimnyam a ͻhyérɛn hɛn kwan mu a!
Bér a yɛyɛ N’apɛdze,
Ͻnye hɛn tsena daa,
      Nye hͻn a wͻtwer No yɛ setsie.
      Twer N’, yɛ setsie, na kwan biara nnyi hͻ a
      Hɛn enyi bɛgye Jesus mu,
      Dɛ yɛtwer N’, yɛ setsie.

MHB 516
2 . Sunsuma bi nnkͻsoɛr,
Mununkum rinnsi wimu a
Ne serew nnkͻhwetse n’ ntsɛmara;
Ekyingye anaa suro,
Awérɛhow na nyinsuwa
Rinngyina ber a yɛyɛ setsie.

MHB 516
3 . Adzesoa a yɛsoa nyina,
Awérɛhow a yedzi.
Otua no mu biara ho kaw yie;
Yaw anaa adzehwer bi.
Muna anaa ͻhaw
Yɛ nhyira bér a yɛtwer, yɛ setsie.

MHB 516
4 . Naaso yerunntum nnkyérɛ
No dͻ ho enyigye,
Gyedɛ yɛdze n‘ nyina gu afͻr-pon n’ do;
Adom a ͻyɛ no.
Na dɛw a ͻma no,
Yɛ hͻn a wobetsie no hͻndze.

MHB 516
5 . ‘Nyɛnkoyɛ dɛɛdɛw mu.
Yɛbɛtsena N’ananadze,
Yɛnye N’ besian anan wͻ kwan no mu;
Dza ͻka n’ yɛbɛyɛ,
Yɛbͻkͻ No soma n’.
Mma nnsuro, twer N’, yɛ setsie ara.

MHB 517
1 . MOTWER No daa nyinara,
Ehum rutu a, motwer No;
Sɛ me gyedzi suar dɛn ara a,
Motwer Jesus, noara nye n'.

MHB 517
2 . Mber rutwa m' kɔ a motwer No,
Nda resen yi, motwer No,
Dza obesi bia 'a motwer No,
Motwer Jesus, noara nye n'.

MHB 517
3 . No Sunsum hyerɛn fɛɛfɛw
Kɔ m'akoma bɔbɔfo yi m';
Ogya m' yi moronnhwe ase,
Motwer Jesus, noara nye n'.

MHB 517
4 . Kwan m' yɛ tɔɔtsen, a motow ndwom,
Kwan mu yɛ hu a, mobɔ mpaa;
Sɛ mbusu mu a, sufrɛ No;
Motwer Jesus, noara nye n'.

MHB 517
5 . Metse nkwa m' yi, motwer No,
M'bɔtwer No ekodu ewiei,
Kodu ahwehwɛbo dan no m';
Motwer Jesus, noara nye n'.

MHB 518
1 . JESU, akoradze a wɔnntɔ,
'Nyigye mapa farbaa,
Me nyɛnko brɛbo;
Ao! Meper hwehwɛ Wo,
M'akoma atɔ bitsi,
Wo ho nsukɔm dze m'!
Eguambaa krɔnn, meyɛ W'dze,
Mennkɛma kwan ma wɔdze W' esie,
Mimmbisa hwee nnka W' ho.

MHB 518
2 . W'abaw mu na mohom;
Atamfo a wɔhaw me
Nsa rennka me ha;
Asaase wosow mpo a,
Nyimpa nyina akoma tu a,
Jesus bɔ m' suro ham;
Bɔn nye hɛll nyina hwe ase,
Ehum dzendzen bunkam mo do a,
Jesus nnkɛpa me da.

MHB 518
3 . Suro nye awerɛhow nyina
Wɔdze ma Ewuradze,
Jesus bɛhɛn mu;
Hɔn a wɔdɔ Egya no,
Sɛ ehum tu mpo a
Wɔwɔ asomdwee;
Biribiara a mosoa wɔ ha n',
Enyigye mapa wɔ Wo mu,
Jesu, akoradze a wɔnntɔ.

MHB 519
1 . JESUS, nokwafo ɔdomfo,
Agyenkwa, yɛsɔr Wo,
Amandzehu m' yeyi W' ayɛw,
Na Wo tum yɛ kɛse.

MHB 519
2 . Wo tum wɔ nyimpa mberɛwyɛ mu
Bɛyɛ hɛn nyina kor;
W'enyim a ɔkyerɛ hɛn kwan ntsi
Yɛnantsew gya mu sɔnn.

MHB 519
3 . Nyimpa Ba, gyedzi mu yehu W',
Yetuw W'akwankyerɛ ho;
Abɔ hɛn ho aprɔw ehyia yi,
Yetum gyina ogya mu.

MHB 519
4 . Adom bɛma ogya n' ayerɛw,
Na wɔayɛ hɛn fofor,
Ma yaasɛ ɔsor suban no,
Ɔdɔ mapa ahyɛnsew n'.

MHB 52
1 . ONYAME dɔ, mbrɛ odua yɛ dzen a!
Ɔwɔ hɔ daa, na ɔnnsesa;
Wɔnntse ase na wɔdze ma kwa,
Ɔbor nyimdzee na adwen do!

MHB 52
2 . ɔsor dɔ, mbrɛ odua som bo a!
Wɔ 'berɛ na ɔyar nda mu,
Anago yaw na apensi mu;
Ekyekye hɛn werɛ, 'hyira hɛn.

MHB 52
3 . Ɔdɔ nwanwa a ɔka hɛn fua,
Yɛkenkan wo wimu, ɔwɔ sor,
Yɛkenkan wo wɔ asaase famu,
Po a ɔtserɛw na nsu a ɔtsen mu.

MHB 52
4 . Yehu wo yie wɔ Nyia ɔbiaa
Bɔsoaa enyimguase mbeamudua n' mu,
Egya no somaa No fii sor,
Nye hɛn bɛtsenae, bowuu hɛn wu.

MHB 52
5 . Yehu wo tum a ohyira, gye hɛn, 
Wɔ adakamaa no sum mu mpo; 
 Yehu w' bio wɔ 'wusoɛr kan mu,
Yehu wo tum no n'amayɛ.

MHB 52
6 . Onyame dɔ, hɛn kyɛm boafo,
Hɛn abrabɔ m' mbusu nyina m'; 
 Bɛkyebo dɔ, wo mu yɛhom,
Yenya ahotɔ na nhyira daa.

MHB 520
1 . Medze mo bɔn brɛ Wo 
Dza munntum ano bu,
Ama aahor ne nyina
Wɔ bɔgya bura no mu.
M'Agyenkwa, medze ne nyina brɛ W';
No dur hyɛ me kra do dodow.

MHB 520
2 . Medze m'akoma brɛ Wo, 
'Koma a minnyim mu nsɛm;
Kɔhwinyi, kobɔnyi n',
Akoma bɔn ampa.
M'Agyenkwa, medze hyɛ Wo nsa
Ma m'akoma nsi pi mma Wo.

MHB 520
3 . Medze m' dadwen brɛ Wo, 
Dadwen a munntum munnguan n'
Ama eesuo mo mu
Ama eeyi no hɔ.
M'Agyenkwa dɔfo, Wo nkyɛn na
Medze m'adzesoa yi meba.

MHB 520
4 . Medze me yaw brɛ Wo, 
Yaw a munntum nnka n' a;
Ɔnngye dɛ meka mpo,
Ɔnngye dɛ meka mpo,
Woara nyim ne nyina.
M'Agyenkwa a Woara so nyim yaw,
Medze m'awerɛhow brɛ Wo.

MHB 520
5 . Medze me dɛw brɛ Wo, 
Dɛw a Wo dɔ dze ana m',
Dɛ memfa nyɛ atwer a 
Mofow mipinkyɛn Wo.
Gyefo, Woara tɔɔ ne nyina maa m';
Medze ne nyina gu W'enyim.

MHB 520
6 . Medze mo nkwa brɛ Wo, 
Mennda ho nndze moho;
Gyefo, ma menya Wodze,
Wo nko Wodze daa nyina.
M'akoma, mo nkwa, m'adze nyina,
Medze brɛ Wo, me Hen, Gyefo.

MHB 521
1 . MOTWER Wo, Ewuradze Jesus,
Motwer Wo nkotoo,
Motwer Wo ma meenya nkwagye 
Kɛse kwa.

MHB 521
2 . Motwer Wo kotow W'ananadze
Serɛ bɔnfakyɛ;
W'adom nye ehumbɔbɔr kɛse n'
Na motwer.

MHB 521
3 . Motwer Wo ma aatsew mo ho
Wɔ bɔgya bura n' mu;
Motwer Wo ma aayɛ m' krɔnkrɔn,
Wo bɔgyaa m'.

MHB 521
4 . Motwer W' ma aayɛ m' Kwankyerɛfo,
Woara kyerɛ me kwan;
Daa na dɔnhwer nyinara m' ma m'
M'ehiadze.

MHB 521
5 . Motwer Wo ama meenya tum,
Irinngyaa me da;
Nsɛm a Woara dze bɛma me n'
Bedzi nyim.

MHB 521
6 . Motwer Wo, Ewuradze Jesus,
Mma monnhwe ase da;
Motwer Wo daa daa nyinara,
Na afebɔɔ.

MHB 522
1 . SƐ 'nnka m' ho a, munntum nnyɛ hwee,
Hɔn a wɔayew hɔn Gyefo,
Ɔwo a Wo bɔgyaa a ɔsom bo n' 
'Dze apon emi dɛm yi;
Wo tsenenee, Wo fakyɛ,
Wo bɔgyaa a ɔsom bo n' nyɛ 
M'enyidar, m'awerɛkyekyer,
M'enyimnyam, na m'asɛm.

MHB 522
2 . Sɛ 'nnka m' ho a, munntum nnyɛ hwee,
Mo nko nnkotum egyina,
Minnyi ahom anaa ayamuyie,
Me nyansaa nnyɛ medze;
Na Ɔwo Agyenkwa Dɔfo dze
Eyɛ m'adze nyina,
Sɛ motwer Wo nkotoo a,
Mberɛwyɛ dan ahoɔdzen.

MHB 522
3 . Sɛ 'nnka m' ho a, munntum nnyɛ hwee,
Nyɛnko biara nnyi hɔ a
Otum hu adze a me kra
Hwehwɛ na ɔatse ase,
Ɔdasanyi bi nnyi hɔ a,
Obohu m'akoma m' nsɛm
Na ɔakyekye mo werɛ
Dɛ Ewuradze nko.

MHB 522
4 . Sɛ 'nnka m' ho a, munntum nnyɛ hwee,
M-fe rutwa m' ntsɛntsɛm,
Na ɔnnkɛkyɛr na m' nko rutwa
Esutsen n' awerɛhow m';
Sɛ asorɛkye n' bu dɛn ara a,
Ɔwo innkegya m' da,
Minyim dɛ ebɛbɛn me
Na awasa dɛ, Mara a.  Amen.

MHB 523
1 . MINNKEGYAA W' ma aakɔ! Ɔwo a
eyɛ hia da m' boafo;
Mbusu dɔɔ so a,
Motwer W' ara,
Kaansa ɔyɛ dɛ epɛ abɔ me a,
Yɛ me dza Woara pɛ,
Mebɛtetar Wo ara;
'Dze W'enyim huntsa mpo a, hia da m' boafo,
Minnkegyaa Wo ma aakɔ!

MHB 523
2 . Mennkɛgyaa W' ma aakɔ! Ana me
nhyira mbɔ ,e a?
Dabi, 'yɛ m'dze,
Meyɛ Wodze;
Ndzɛmba nyina hwer m' mpo a, m' 
bɛtetar W',
'Nafua yɛ sum dɛn mpo a,
Wo kan dze enyigye ba;
Ɔwo a eyɛ m'Ewia, me nhyira mbɔ me a?
Minnkegyaa Wo ma aakɔ!

MHB 523
3 . Mennkɛma aakɔ! Me Nyame, mo
Nkwa, m'Ewuradze;
'Wu ruuntum nntsew m'
Ɔwo a emi ntsi ihuee Wo nkwa gui,
'Dɔ ntsi Ɔwo wui maa m';
Meka n' ɔdɔ m' kyerɛ Wo,
M'akoma tsew mpo a, me Nyame,
mo Nkwa, Wura,
Minnkɛgyaa Wo ma aakɔ!

MHB 524
1 . ME Nyame, meda W' ase wɔ Wiadze fɛɛfɛw,
Ɔhyerɛn, no mu yɛ dɛw, yɛ kan,
Yɛ ahomka;
Ndzɛmba a ɔyɛ nwanwa pii wɔ ha,
Dza ɔkrɔn na oye.

MHB 524
2 . Meda W' ase dɛ ama yenya
Dɛw pii wɔ ha,
Adwen pa nye ndzeyɛɛ pa so
Ehyia hɛn ho,
Na wiadze beebi a ɔyɛ sum 
Ɔdɔ wɔ hɔ.

MHB 524
3 . Meda W' ase dɛ dɛw nyina mu
Yaw so fam ho,
Dɛ wimu bunkam kan no do,
Nsoɛ so wɔ hɔ,
Ama wiadze dɛw akyerɛ hɛn kwan,
Na annkyekyer hɛn.

MHB 524
4 . Meda W' ase dɛ edze dza oye
Esie ama hɛn;
Yɛwɔ pii naaso ɔnndɔɔ so,
Yɛnnhwehwɛ bio;
Hɛn kɔn dɔ asomdwee mapa a
Ne saso nnka.

MHB 524
5 . Meda W' ase dɛ ha hɛn akra
Nya nhyira pii,
Naaso wonntum nnya ahomgye pa a 
Odzi mu koraa n',
Kodu dɛ wɔbɛba abɔtwer
Jesus No bom' n'.

MHB 525
1 . HƐN Agyenkwa Nyame dɔ ntsi
Ɔbɛyɛ yie;
N'adom a ɔdze ma kwa, ɔnnsakyer,
Ne nyina ye;
N'adehye bɔgya sa hɛn yar;
N'adom kɛse sɔw hɛn ano;
Ne nsa a ɔwowaw hɛn n' yɛ dzen,
Ɔbɛyɛ yie.

MHB 525
2 . Kaansa yɛnam ɔhaw mu mpo a,
Ɔbɛyɛ yie;
Christ atɔ hɛn nkwagye ewie,
Ne nyina ye;
Yedzi dɛw wɔ hɛn nkwagye ewie,
Yɛtse Christ mu a yɛsow aba,
Yɛyɛ krɔnkrɔn wɔ Sunsum mu;
Ɔbɛyɛ yie.

MHB 525
3 . Hɛn enyi da adzekyee pa kwan,
Ɔbɛyɛ yie;
Gyedzi tow ndwom awerɛhow da mu,
Ne nyina ye;
Yɛdze hɛnho to Egya n' dɔ do,
Jesus ma hɛn dza yehia nyina,
Ntsi nkwa mu o, anaa owu mu o,
Ɔbɛyɛ yie.

MHB 526
1 . O JESUS , mahyɛ bɔ dɛ
M'bɔsom Wo akɔ ewiei;
Ntsi pinkyɛn me daa nyina,
Mo Wura nye me Nyɛnko;
Murunnsuro ɔko no,
Sɛ ewɔ me nkyɛn a,
Sɛ Ɔwo yɛ me Kwankyerɛfo a,
Morommfom mmfi kwan n' mu.

MHB 526
2 . Ma mentse nka dɛ ebɛn me,
Wiadze bɛn me dabaa;
Muhu dza osiw enyiwa do,
Metse engyigye so nka;
M'atamfo bɛn me dabaa,
Wɔabɔ mo ho aprɔw;
Mbom Jesus, twe bɛn me, na
Gye me kra fi bɔn mu.

MHB 526
3 . O ma mentse wo ndze dɛ
Rekasa krɔnkrɔnkrɔn,
Wɔ akɔndɔbɔn ehum mu
Na pɛ n'ehwinhwin mu;
Kasa ma minnya awerɛhyɛm',
Tsea m' anaa hom mo do;
O kasa ma mintsie Wo,
Ɔwo m' kra Kwangyafo.

MHB 526
4 . Jesus, abɔ anohoba
Dɛ W'akadofo nyina
Mbrɛ etse enyimnyam mu n'
Na W'asomfo bɛba;
Na Jesus, mahyɛ bɔ dɛ
M'bɔsom Wo akɔ ewiei;
Mo Wura nye me Nyɛnko, ma m'
Adom mfa ndzi W'ekyir.

MHB 527
1 . KAN pue Christiannyi awora
Aber a ɔrotow ndwom;
Nyame na ɔdze 'yarsa tum
Botwa no ho hyia dɛm;
Ber a awerɛkyekyer repa n',
Ɔma awerɛhyɛm' bi
Bɛhɛn ɔkra no mu bio,
Na ɔma n' enyigye.

MHB 527
2 . Yɛnam adwen krɔnkrɔn do
Yɛdze enyigye hwehwɛ
Nyame No nkwagye ho asɛm,
Na yenya no fofor,
Woyi hɛn awerɛhow 'i mu a,
Yetum dze dɛw ka dɛ
Ɔkyena mpo a yennyim mu asɛm
Mfa dza ɔdze nam mbra.

MHB 527
3 . Ɔammfa hweeara mpo ammba a,
Obotwitwa hɛn hia m',
Nyia ofura 'sukooko tam n'
Bɛma hɛn efuradze;
Wi yantamm n'ase ha yi
Abɔdze biara mee;
Na Nyia ɔnyɛn wimu nnoma n'
Bɛyɛn No mbofra so.

MHB 527
4 . Sɛ wenyindua na adɔmba
Annsow aba a ohia n',
Sɛ haban mu nyina tɔ pan
Mbowa nnya edzidzibea a,
Nyame ankasa wɔ hɔ 'i dze,
N'ayɛyi bɛhyɛ m' ma,
Aber a metse No mu yi,
Otwar dɛ midzi dɛw.

MHB 528
1 . Metse sor man ho dɔ mu 'i, 
Munnsuro nsakyer biara;
M'awerɛhyɛmu yi dzi mu,
Biribiara nnsakyer ha;
Ehum botu abɔ m' ho aprɔw
M'akoma botu dze;
Na Nyame etwa moho ehyia 'i.
Ana m'bɛpa abaw?

MHB 528
2 . Beebiara a obegya me n'. 
Hia biara nnkɛsan me;
Mo Guanhwɛfo wɔ me nkyɛn,
Na minnkehia hweeara;
Ne nyansaa tse hɔ daa daa,
N'enyi nnyɛ kusuww da;
Onyim kwan a ɔfa do,
Na menye N' bɛnantsew.

MHB 528
3 . Mfunoma wɔ m'enyim a, 
Emidze minnyae nnhunii,
Wimu bɛtsew kann wɔ mo do,
Wɔ mbrɛ nkyɛ fua ahyɛ  n';
M'enyidar munntum nnsusu,
Mo kwan da hɔ kɔ nkwan',
M'Agyenkwa esie m'akoradze
Na ɔnye m' bɛnantsew.

MHB 529
1 . O SIAR nkwa bi a!' Homgye wɔ hɔ
Ma akoma, ber a dwumadzi asa -
Nyia ɔtwer sor apɛdze na obu n'
Adze tsitsir kyɛn nyimpa n' pɛ.

MHB 529
2 . O siar nkwa bi a! Adwen a ohu
Mbɔbɔrhu wɔ biribiara mu,
Na ohu esumasɛm nyina mu,
Kaansa afe n' dze nsakyer ba mpo a.

MHB 529
3 . O siar nkwa bi a! 'Kra hu ndzɛmba m',
Ber a adasa enyiwa yɛ kusuww,
Ɔtra ntseasee du Nyame hɔ,
Nyia No dɔ buebue sor mbobow.

MHB 529
4 . O siar nkwa bi a! Akoma, adwen, kra,
Nya nyimpa dwen na ɔpɛ m' 'hotɔ,
Wɔnye Nyame bɔ m' wɔ adze nyina m',
Na wɔhyɛ Ewuradze tum ase.

MHB 529
5 . O mbrɛ Nyame m' nkwa dua yɛ siar a!
Sor nkwa mapa a enyi da kwan;
Agyenkwa, hyɛ me pɛ no ma,
Na ma siar nkwa yi nyɛ medze.   Amen.

MHB 53
1 . NYAME nye dɔ, N'adom da edzi,
Wɔ kwan a yɛfa do nyina m';
Okenyan siar ma sum dan kan,
Nyam' nye nyansa, Nyam' nye dɔ.

MHB 53
2 . Ndzɛmba nyina rutwa m'akɔ;
Nyimpa sɛe na mber twa mu;
Naaso N'adom do nnhuan da koraa;
Nyam' nye nyansa, Nyam' nye dɔ.

MHB 53
3 . Ber ɔyɛ sum dodow mu mpo,
Ɔda ho kyerɛ N'ayamuyie;
Awerɛhow mu Ne kan hyerɛn: 
Nyam' nye nyansa, Nyam' nye dɔ.

MHB 53
4 . Ɔdze enyidar a ɔwɔ sor
Afora wiadze dadwen;
Beebiara N'enyimnyam hyerɛn:
Nyam' nye nyansa, Nyam' nye dɔ.

MHB 530
1 . Mber pii na maka n' mo mu; 
Dɛ, Woana bɔfow sor,
Akɛfa Ewuradze Christ,
Dze No esian famu?
Adwendwen dze me botu,
Ma mekohu Noara
Mbrɛ abɔfo yi No ayɛw,
Wonya adzekyee nwoaraba n'.

MHB 530
2 . Mber pii na maka n' mo mu: 
Woana besian bun n' mu,
Akɛfa Ewuradze Christ,
Efi ewufom' aba?
Medze nokwar mbrɛahoadze
Siesie m'akoma mu dze a,
Christ bɛhɛn mo mu hɔ ntsɛm,
Nye me abɛtsena daa.

MHB 530
3 . Na gyedzi mu tsenenee n' 
Akyerɛ me ndzɛmba pa:
Ɔdze Christ rebrɛ me no;
Ɔse: Hwɛ N' w'akkomam',
Christ ayɛ krado dze nkwa
Rema nyia ɔhaahaw ho n';
W'anomu nye w'akoma mu
Asɛm no abɛn wo.

MHB 531
1 . WIADZE Kan, mihyira Wo nserɛmɛn n';
Tsenenee Ewia, Wo nko do na
Me gyedzi enyi tsim;
Igya me 'i, mudua ne nyina m',
Munnsuro mbusu biara wɔ ha,
'Siandɛ ebɛn me da.

MHB 531
2 . Samanadze etumfo runntum mmpuw
Ɔkra a ɔnye Christ nam kan mu;
Ɔnantsew, ɔnnhwe ase;
Ohu adze kann, tsin no kwan do,
Ɔwɔw do hyerɛn kodu da pa n',
Odzi adze nyina do nyim.

MHB 531
3 . Mohom Wo tum kɛse n' ase;
Jesus Ne dzin yɛ abantsentsen,
Ɔkora me kra wɔ sor;
Onnkegyaa dɛ ɔyɛ mo Boafo;
Mo werɛ nyina hyɛ Wo mu,
Dɔ Nyame nokwafo.

MHB 531
4 . Dɛm ntsi, mobɔ mpaa daa nyina,
Mepra m'akoma m' tu me kra
Hyɛ Wo nsamu dabaa;
Minyim dɛ ɔbra yi m' 'bɛgye m' nkwa,
Na owu ekyir so akyerɛ me dɛ
Eyɛ m' Gyafo afebɔɔ.

MHB 532
1 . WƆMFA onnyiewiei enyimnyam nhyɛ Wo
Ahenkyɛw, m'Agyenkwa na m' Wura;
'Dze nkwagye fi sor esian famu,
Na akyerɛw nhyira n' wɔ W'asɛm mu.

MHB 532
2 . Hɛn ahopopo tsibowa hwehwɛ
Tsintsimbea pa bi ahom hɔ;
Abagura ntsi hɛn sunsum gow,
Kodu dɛ yɛba Wo nko hɔ.

MHB 532
3 . Mbrɛ Wo siar nokwar dua saa a! 
W'ahyɛdze yɛ nyansa na krɔnn,
Mbrɛ W'anohoba nyina dua tsim a!
Hɛn enyidar na awerɛkyekyer tsim.

MHB 532
4 . Sɛ nyimpa nhyehyɛɛ bɔn nyinara
Ko dzendzen tsia me gyedzi mpo a,
Ɔyɛ gyan na akohwi; medze
W'asɛmpa n' kyekyer m'akoma ho.

MHB 533
1 . MPAABƆ nye ɔkra n'akɔndɔdze,
Wɔka anaa wɔnnka a,
Ɔyɛ nsumaa m'ogya a ɔdzɛw a
Ɔwosow akoma m'.

MHB 533
2 . Mpaabɔ yɛ nkrumsi dzendzen bi a
Ɔyɛ nyinsuwakyi,
Enyi a otua sor, mbrɛ obi mmbɛn,
Gyedɛ Nyame nkotsee.

MHB 533
3 . Mpaabɔ yɛ kasa mberɛw bo a 
Mbofra ano mpo tum ka;
Mbaabɔ yɛ ndwom dɛɛdɛw na odu
Sor Tumfo no enyim.

MHB 533
4 . Mpaabɔ yɛ ɔbɔn a ɔasan efi
N'akwan bɔn ho ne ndze;
Abɔfo dze dɛw tow hɔn ndwom,
Tsea m' dɛ: Hwɛ, ɔrosɔr!

MHB 533
5 . Mpaabɔ yɛ Christian n'ahom pa,
Christian man no mu mfar,
Tum a ɔdze hɛn owu abotsen m';
Ɔdze mpaabɔ hɛn sor;

MHB 533
6 . Ɔwo a yedua W' do hu Nyame,
N-kwa Nokwar na Ɔkwan n'!
Woara edua mpaabɔ kwan no do;
Hɛn Wura, kyerɛ hɛn mpaabɔ.  Amen.

MHB 534
1 . JESUS, adasa Wura tumfo,
Ɔwo a nnsakyer dabiarada,
Tsie Wo mba mberɛyɛfo hɛn frɛ,
Na kyerɛ hɛn mbrɛ yensi mbɔ mpaa!
Hue mpaabɔ adom no gu hɛn do,
Na kenyan hɛn ma yɛnhwehwɛ W'.

MHB 534
2 . Yennkotum adwen adwen pa bi,
Yennkenya ɔpɛ pa bi, gyedɛ
Ɔwo a efrɛɛ wiadze fii hun mu n'
Dze Wo tum n' kenyan hɛn akoma,
Ma anohoba Ntamugyinafo n' mbra,
Na ma yennya Woara sesei.

MHB 534
3 . Dua Wo ntotɔserɛ Sunsum n' do
Bra hɛn a yɛrotweɔn Wo mbae n' nkyɛn;
Yɛserɛ W'akyɛdze n' mu kor pɛr,
Tum a wɔdze sɔr aber biara;
Yeewura, dom hɛn ebisadze yi,
Na mma mmfa nkaa no so nnkam hɛn.

MHB 535
1 . EHUM kɛse biara a otu,
Na ɔhaw asorɛkye biara a obu n',
Ɔbrɛ adze; guandɔbea mapa,
Wɔ ehumbɔbɔr egua n' ase.

MHB 535
2 . Bea bi wɔ hɔ a Jesus hue
Enyigye ngo gu hɛn tsir do,
Bea a hɔ yɛ dɛw sen mbea nyina;
Mbɔbɔrhu bɔgya egua n' ase.

MHB 535
3 . Bea bi wɔ hɔ a esunsum saa,
Na anyɛnkofo hyia fɛkuwbɔ m';
Wɔmmbɛn, naaso wohyia gyedzi m'
Wɔ ehumbɔbɔr egua kor n' ho.

MHB 535
4 . Hɔ, yɛdze ɔkɔr ntsaban tu,
Na mber nye adwen nnyi hɔ bio;
Na sor sian bɛyɛ hɛn akra etuu,
Enyimnyam ka mbɔbɔrhu egua n'.

MHB 536
1 . ME Nyame , ber bi wɔ anapa
Kodu ewimbir a ɔyɛ dɛw sen
Ber a efrɛ m' ba W'ananadze,
M-paabɔ ber n'.

MHB 536
2 . Nhyira aka anapa asomdwee ber,
Na ewimbir nhyira ber krɔnn no,
Ber a mudua mpaabɔ ntsaban do 
Gya wiadze hɔ.

MHB 536
3 . Ber 'i na anapawi tow nserɛmɛn a
Ɔsen anapa ewia hyerɛn gu m' do,
Na ahomka bɔsu a ofi Wo hɔ
Kyɛn wiadze dze.

MHB 536
4 . Inu m'ahoɔdzen mu fofor;
Na edze mo bɔn nyina kyɛ m';
Na edze sor enyidar kyekye
Ankonam werɛ.

MHB 536
5 . Kasa bi nntum nnkyerɛ siar ahomka n',
Hɔ minya m'ebisadze nyina;
Ɔko mu ahoɔdzen, yaw mu edur;
Asomdwee bɛn a!

MHB 536
6 . Ekyingye bɔm, suro nyina tu;
Mo sunsum pɛ akɔtsena sor;
Na m'awerɛhow mu nyinsuwakyi
So mpo pepa.

MHB 536
7 . Kɛpem dɛ m'bodu enyigye n' mu n',
Eyiedzi bi nnyi hɔ a ɔkyɛn
Dɛ muhue me kra ntunadze nyina
Mpaabɔ m' ma Wo.

MHB 537
1 . ME Nyame , ber bi wɔ anapa
Kodu ewimbir a ɔyɛ dɛw sen
Ber a efrɛ m' ba W'ananadze,
M-paabɔ ber n'.

MHB 537
2 . Nhyira aka anapa asomdwee ber,
Na ewimbir nhyira ber krɔnn no,
Ber a mudua mpaabɔ ntsaban do 
Gya wiadze hɔ.

MHB 537
3 . Ber 'i na anapawi tow nserɛmɛn a
Ɔsen anapa ewia hyerɛn gu m' do,
Na ahomka bɔsu a ofi Wo hɔ
Kyɛn wiadze dze.

MHB 537
4 . Inu m'ahoɔdzen mu fofor;
Na edze mo bɔn nyina kyɛ m';
Na edze sor enyidar kyekye
Ankonam werɛ.

MHB 537
5 . Kasa bi nntum nnkyerɛ siar ahomka n',
Hɔ minya m'ebisadze nyina;
Ɔko mu ahoɔdzen, yaw mu edur;
Asomdwee bɛn a!

MHB 537
6 . Ekyingye bɔm, suro nyina tu;
Mo sunsum pɛ akɔtsena sor;
Na m'awerɛhow mu nyinsuwakyi
So mpo pepa.

MHB 537
7 . Kɛpem dɛ m'bodu enyigye n' mu n',
Eyiedzi bi nnyi hɔ a ɔkyɛn
Dɛ muhue me kra ntunadze nyina
Mpaabɔ m' ma Wo.

MHB 538
1 . JESUS yɛ hɛn nyɛnko pa bi a
Hɛn yaw na bɔn da no do!
Yɛwɔ yiedzi bi dɛ yɛdze
Nsɛm nyina ma Ewuradze mpaabɔ m',
Mber pii yɛyew hɛn asomdwee,
Mber pii yehu amandze gyan,
Siantsire nyina nye dɛ yɛmmfa
Nsɛm nyina mma Ewuradze mpaabɔ m'!

MHB 538
2 . Yɛwɔ ahohiahia nye nsɔhwɛ?
Ana ɔhaw bi wɔ hɔ?
Mma yinom nnhyɛ hɛn abagura,
Yɛmfa mma Ewuradze mpaabɔ m',
Yebenya nyɛnko nokwafo a
Ɔnye hɛn dzi yaw dɛ Oyi?
Jesus nyim hɛn mberɛwyɛ biara;
Ka kyerɛ No wɔ mpaabɔ m'.

MHB 538
3 . Ana yɛahaw, hɛn kɔn ebu?
Yɛso dadwen durdur bi a?
Gyefo mapa n' yɛ guandɔbea;
Fa kɛma No wɔ mpaabɔ m',
Wo mfɛfo pow w', wommbu wo bi a?
Fa ma Ewuradze mpaabɔ m';
N'abasa bɔbɔ wo ho ban,
Ibenya akomatɔm'.

MHB 539
1 . Hɛn Wura, kyerɛ hɛn ma yɛnsɔr yie, 
Yɛmfia enyindzi na suro:
Kaansa yɛyɛ dɛtse na nso a,
Otwar dɛ yɛbɛn Wo.

MHB 539
2 . Yegyaa sɔr a na yeedzi emia: 
Dom hɛn tua ma yɛnsɔr!
Na yɛroboa hɛnho nye W' ehyia a,
Ewuradze, hyia hɛn kwan.

MHB 539
3 . Ma hɛn ahobrɛadze ɔnye 
Bɔn ho nnuho krɔnkrɔn,
Awerɛhyɛmu dzendzen a ɔma
Yɛtse Wo ndze nya nkwa.

MHB 539
4 . Dom hɛn gyedzi wɔ Afɔr a 
No nko tum pata bɔn n';
Ma yɛmfa enyidar enyi
Ntsim Christ n-ko ara do.

MHB 539
5 . Abotar a 'kyɛr dɛn ara a 
Ɔweɔn, ɔtweɔn na osu;
Mbanyinndam a osie hɛn kra
Na 'ruku n' mpo a ɔtwer Wo.

MHB 539
6 . Ma hɛn yi, na Wo pɛ nyɛ hɔ, 
Ma, yɛahyɛ dzen dɛm no,
Yeedua Wo Sunsum nye W' Ba do
Yɛasɔr dɛ mbrɛ ɔsɛ.

MHB 54
1 . ME kra, tsi N'ayɛyi m'
N'ehumbɔbɔr dɔ sō,
Na ɔfa ebufuw nyaa na
No bo dwe ntsɛmara.

MHB 54
2 . Nyame nnka enyim daa;
Na sɛ ɔtwe aso mpo a,
Asotwe no suar sen hɛn bɔn,
Onndu hɛn afɔdzi.

MHB 54
3 . Dɛ mbrɛ ɔsor krɔn koraa
Sen wiadze a yɛnam do n',
Dɛmara na N'adom so tse;
Ɔbor hɛn adwen do.

MHB 54
4 . Ewuradze ayamuhyehye
Wɔ hɔ ma hɔn a wosuro N', 
Ɔtse dɛ awofo baatanyɛ,
Onyim hɛn adwen do.

MHB 54
5 . Hɛn nda tse dɛ nkyɛkyɛr
Anaa anapa nhyiren;
Sɛ ehum kɛse tu fa efuw do a,
Ɔnnkyɛr na akyenkyen.

MHB 54
6 . Naaso Wo mbɔbɔrhu
Tsim hɔ mfe a ɔmmbɔ adze;
Na mbasantsen nyina bohu dɛ
W'anohoba n' si pi.   Amen.

MHB 540
1 . ME kra, fa wo nsɛm nyina bra,
Jesus dɔ dɛ ɔma mbuae;
Ɔnoara na ɔse bɔ mpaa,
Dɛm ntsi ɔnnkɛse W' oho.

MHB 540
2 . Ereba Ɔhen enyim;
Fa w'ebisadze nyina bra;
N'adom nye No tum dɔɔ so,
Ebisadze biara nnso.

MHB 540
3 . Medze m'adzesoa hyɛ ase;
Ewuradze, yi mo bɔn yi;
Ma Wo bɔgyaa a 'huee maa abɔn n'
Mpon me tsibowa mfi bɔn mu.

MHB 540
4 . Ewuradze, mepɛ ahomgye;
Fa m'akoma ndɔmmum nwionn;
Ma ɔnye Wo bɔgyaa atɔdze,
Wo nkotoo na dzi mu hen.

MHB 540
5 . Meyɛ kwantunyi wɔ ha 'i,
Wo dɔ n' nhyɛ mo sunsum dzen;
Mo Kwankyerɛfo na Nyɛnko,
Gya m' kɔ m'akwantu ewiei.  Amen.

MHB 541
1 . BƆ mpaa, kɔ do ara,
Wo Sahen na ɔka yi;
Fa enyigye yɛ setsie ma No,
Na su frɛ W'Ewuradze;
Fa w'ehiadze brɛ No,
Bɔ mpaa ka kyerɛ Nyame;
Bɔ mpaa daa;mma mmpa abaw da;
Bɔ mpaa, kɔ do ara!

MHB 541
2 . Dua fɛkuwbɔ mu nko,
Twe bɛn Nyame gyedzi m',
Fa tum a ɔwɔ mpaabɔ mu
Kɔ N'abangua enyim,
Kɔ N'asɔrdan no mu,
Mmfi N'afɔrmbukyia enyim;
Ma efiefi nyina nhu No som,
Na akoma nyina nhu No dɔ.

MHB 541
3 . Fa wo kra ma Nyame,
Fa w' kra kotow N'enyim,
Tserɛw w'akoma nye wo nsamu
Serɛ asomdwee ma Zion;
Kaa w'akwankyerɛfo
Nye wo nuanom nyina;
Tserɛw wo mpaabɔ abasa mu,
Ka adasamba nyina fua.

MHB 541
4 . Kɔ kan ahoɔdzen mu,
Aperper mu bɔ mpaa,
Tsia sum mu etumfo hɔn do,
Na dzi konyim wɔ ko m';
Ma Sunsum n' nkeka mu
Mfrɛ nsordaafo no mbra, 
Kodu dɛ Christ fi sor besian
Abɛfa 'nyimdzifo n'.

MHB 542
1 . JESUS, m'enyidado,
Me dadwen da Wo do,
Mbrɛhoadze mu na mohwɛ Wo,
Minyim dɛ etsie m' mpaabɔ,
Ma montweɔn Wo nkotoo,
Na meetum adze nyina yɛ
Wɔ Wo mu, Ɔwo ebɔɔ adze nyina,
Eyɛɛ adze nyina fofor.

MHB 542
2 . Mepɛ nyamesuro,
Enyiwa a ohu adze,
Ɔhwɛ Wo ber a bɔn abɛn,
Ɔma gyigyefo n' guan;
Sunsum ayɛ krado,
Ɔdze nhwɛyie bɔ ban,
Ogyina n'aweɔmber mu pi,
Mpaabɔ mu daa nyina.

MHB 542
3 . Mepɛ adwen pa bi a
Ogyina hɔ pintsinn,
Onnsuro hwee, ɔmmpɛ akatua,
Gyina ma Wo dzin kɛse n';
Ɔtwe W'ayɛyi a
Onnyi ewiei ho nyinkun,
Dze pɛ pa ahwehwɛ, esua dɛ
Wɔnkamfo W'adom no.

MHB 542
4 . Medan W'asɛm pa no,
Anohoba n' yɛ m' dze;
M'ekyigyina nkwagye, Ewuradze,
Fi Wo nkotoo hɔ ba;
Na mingyina dzen yie,
M'enyidar dɛmara,
Kodu dɛ edze mo sunsum
Bɛba Wo dɔ pa n' mu.

MHB 543
1 . EWURADZE, tsie m' mpaabɔ 
Na tsie mo sufrɛ so,
Kaa W'asɛm a ɔyɛ nokwar no,
Minya mbuae adom mu ara.

MHB 543
2 . Mma mmfa atsɛmbu mmba koraa,
Mma nnhwɛ W'akowaa abrabɔ m';
Wɔ W'enyiwa mu, tsenenee
Nnyi adasamba mu.

MHB 543
3 . Metsen me nsa kyerɛ
Wo krɔnkrɔn-bea hɔ no,
Nsukɔm dze me kra dɛ asaase a
Etwee hwehwɛ W'adom.

MHB 543
4 . O Ewuradze, bra ntsɛm
Bɛgye m'akoma fa,
Mma nnhunta na morohwe ase
Dɛ ɔkra a ɔahwe owumaa m'.

MHB 543
5 . Me gyedzi per ahwɛ
W'ehumbɔbɔr kan no;
Ma mennantsew W'enyim kan mu!
Medze me kra ma Wo.

MHB 543
6 . Ma Wo Sunsum nkyerɛ
M'anamɔn tsenenee akwan;
Na Ewuradze, Wo dzin ntsi ma
Me tsir do fi ngyigye m'.  Amen.

MHB 544
1 . Bɛkyebo Kan! Bɛkyebo Kan! 
Mbrɛ kra ho wɔ dɛ ɔtsew
Wɔ W'enyim a, Ehuntahunii;
Ɔmmpem adze, mbom ɔdze dɛw
Tum gyina na ɔhwɛ Wo.

MHB 544
2 . W'ahengua ho esunsum dze 
Tum sɔw siar hyɛnn no;
Na hɔn nko na hɔn su tse dɛm,
Osiandɛ wonnhum bɔn wiadze a
Ɔtse dɛ iyi pɛn.

MHB 544
3 . Ao, m'bɛyɛ dɛn na 'mi a wɔawo m' 
Sum mu, m'adwen kusuww,
Metum mepue, Nyame, Wenyim,
Na mo sunsum kwatserkwaa yi
Asɔw nserɛmɛn hyɛnn no?

MHB 544
4 . Kwan bi wɔ hɔ ma nyimpa dɛ 
Ɔdze fow kɔ sor fie;
Afɔr bi a wɔabɔ ama hɛn,
Nyame enyim Twitwagyefo,
Sunsum krɔnkrɔn No tum.

MHB 544
5 . Yinom na wɔyɛ hɛn krado 
Ma sor krɔnkrɔnyɛ no;
Sum mu mba a yɛyɛ atɔbɔ
Nam domankoma Dɔ no do,
Bɛtsena bɛkyebo Kanm'.

MHB 545
1 . YI W'enyim fɛɛfɛw n' kyerɛ m'!
Kenyan m'ahoɔdzen a agow;
Dom me kra a ɔatɔ bitsi
Dɛ asaase wesee hia nsu n',
Sian bra, m'Ewuradze, mma nnkyɛr,
Bra, m'Agyenkwa, bra ntsɛntsɛm!

MHB 545
2 . Woara nyim dɛ munntum nnhom,
Gyedɛ mohom wɔ Wo mu,
Gyedɛ wosow wɔ mo mu,
Gyedɛ migyaa bɔn yɛ koraa,
Gyedɛ 'hyɛ m'abrabɔ ma,
Minya sor dɔ dzi dɛw.

MHB 545
3 . O Ewuradze, nye me nkɔ!
'Nye me ntsena amma meennguan;
W'asɛm nhyɛ m' dzen wɔ mo mu;
Minya awerɛkyekyer mo mu;
Suo me nsamu ma munhu Wo,
Yɛ m' nokwafo kodu ewiei.  Amen.

MHB 546
1 . Agyenkwa Jesus, fi sor bra! 
Fa W'adom krɔnkrɔn n' bɔboa me:
Pra wiadze dɔ fi m'akomam'
Na siesie mu fa ma Woho.

MHB 546
2 . O, ma Wo krɔnkrɔnyɛ nhyɛ n' ma  
Na mo sunsum no kɔn ndɔ Wo!
Ewia o, anago, o, me pɛ kor
Nye dɛ minya Wo midzi mee.

MHB 546
3 . Kwan a m'Agyenkwa, W'anamɔn 
Hyerɛn mu n', nna m'boduam' mbrɛhoadzem';
Minnketsie na mennkɛka dɔ
Fofor bi ho asɛm dɛ Wodze n'.

MHB 546
4 .	Me kra a metu mahyɛ Wo nsa 'i, 
Mma enyigye huhuw nnyam' kyɛpɛn:
Woara fa, na Ewɔ ho kwan
Dɛ akoma n' nyina No Wura.

MHB 546
5 . Ɔwo nko ara na mutum, 
Medze enyigye krɔnn dɔ Wo;
Egyigye kɛse bɛn nye yi
Dɛ muhu dɛ edze m' yɛ Wodze!

MHB 546
6 . Moronnhwehwɛ wiadze 'i mu hwee 
Dɛ Wo dɔ krɔnn n' wɔ m'akomam':
Iyiara nko na m'bɔhwehwɛ
Na megyaa ndzɛmba nkaa nyinam'.

MHB 547
1 . ADZE a me Nyame kyir
Biara mennkɛyɛ bio,
Ewuradze, bɔ W'abɔdze bio
Yɛ me kra yi fofor.

MHB 547
2 . Me kra tse dɛ Wodze n',
Okyir adze a ho nntsew,
Na ɔsor dɔ n' atsew no ho
Ma oegyaa bɔn yɛ koraa.

MHB 547
3 . Wo nhyira mbrasɛm no,
Jesus, ma me nsa nka,
Sunsum no sor nkwa mbrasɛm no,
Kyerɛw wɔ m'akoma m'.

MHB 547
4 . Dua no mo mu ma ɔndɔ,
Mma onntutu nngu da,
Na bɔn nkoasom ndan fahodzi,
Ɔdɔ mapa mbrasɛm n'.

MHB 547
5 . Wo su nyɛ me mbrasɛm,
W'ahotsew krɔnkrɔn no;
Fa dɛw twe me kra enyigye m'
Mber nyina bɛn Woho.

MHB 547
6 . Me kra ne kra tsim
Ɔwo a ehyɛ ne nyina ma,
Ewuradze, hyɛ Egya Ne pɛ
Nyina ma wɔ mo mu bio.  Amen.

MHB 548
1 . Adze nyinaa ne yɛ nnyɛ dzen mma  
Nyia otum gye Jesu dzin dzi;
Munngu Wo nokwar n' ho fi bio,
Mo Wura, megye n' dɔ mu ara;
Mutum, megye Wo dzi ampa,
Adze nyinaa ne yɛ nnyɛ dzen mma m'.

MHB 548
2 . Dza ɔyɛ dzen sen adze nyina 
Nye dɛ m'begyaa bɔn yɛ koraa;
Naaso ne yɛ nnyɛ dzen, minyim:
Jesus, hwɛ Wo nokwaredzi no!
Sɛ biribiara nnyɛ dzen mma Wo a,
Adze nyina ne yɛ nnyɛ dzen mma m'

MHB 548
3 . Asaase nye hɛll gye kyim mpo a, 
Nyame N'asɛm nnkotwa apaw da;
Eguambaa n' beyi mo bɔn koraa,
Ampa, sɛ ɔyɛ dzen mpo a;
Dza ɔyɛ dzen mpo ɔbɛyɛ;
Adze nyina ne yɛ nnyɛ dzen mma m'.

MHB 548
4 . Adze nyina Nyame yɛ ma ɔyɛ, 
Christ so, nyimpam' Nyame tum no,
Mo so, wɔayɛ m'fofor koraa n',
Wɔayɛ m' fofor wɔ Christ mu no,
Midzi dase n', mefi bɔn nsa n',
Adze nyina ne yɛ nnyɛ dzen mma m'.

MHB 549
1 . EWURADZE, ma musua Wo,
Ma menyɛ ahobrɛadze koraa,
Ma me kra mbrɛ noho adze,
Ma m'enyi ntsim Wo nko do.

MHB 549
2 . Ma mingyaa me pɛ nsi nkyɛn, 
Mingyaa m'ahantan nyina,
Mingyaa moho mma Nyame,
Mfa m'adwen nto W'ananadze.

MHB 549
3 . M'ahantan nyansa nyɛ kwa,
Menyɛ botoo dɛ abofra,
Munhu adze wɔ Wo kan mu,
Mennantsew W'ahoɔdzen mu.

MHB 549
4 . Ma minnya W'adom nkyerɛkyerɛ,
Nokwar na tsenenee sunsum;
Minnya nyimdze nye sor dɔ,
Nye onnyiewiei nkwa m'akoma m'.   Amen.

MHB 55
1 . EWURADZE nsakyer nyina wura
Adze nyina eyɛ no fofor,
Ͻwo ennsakyer       da;
Mbrɛ eyɛ biara, mbrɛ etse biara,
Wo nkorͻfo wɔ Wo mu kyɛfa,
Eda ho yɛ hɛndze.

MHB 55
2 . Mbersantsen Panyin, yɛtse W’ mu;
Wo mfesantsen mu na yenya
Hɛn asomdwee na dɛw;
Yɛhom wͻ hɛn daa Nyame mu,
Yɛtsena dwudwoodwɔ, asomdweem’,
Wͻ Ͻwo a ennsakyer da m’.

MHB 55
3 . Sunsum a ‘yɛ adze nyina fofor,
Ͻwo dzi kan, yedzi ekyir,
Hɛn sor akwantu mu.
Wo nkenyan gya hɛn ma yɛhyerɛn,
Na yɛdze ahoͻdzen kͻ enyim,
Yɛkͻ do dzi konyim.

MHB 55
4 . Yɛgya sum na suro wͻ ekyir,
Yenya kan fofor na enyimnyam,
Yenya ahenman fofor;
‘Dze adom awoo na mpuei fofor ba;
Yɛtow konyimdzi ndwom fofor
Hyira Foforyɛnyi n’.

MHB 55
5 . Yɛsoɛr na yɛhom wͻ Wo mu,
Yɛtsena fie, yepue  kͻhwehwɛ;
Yɛda ho tse Wo mu.
Dɛw na ahodwuruw yɛ kɛse;
Ͻma yenya nkwa fofor fi
Nyame a ennsakyer da hͻ.

MHB 550
1 . Ao, nkyɛ meenya 'koma a bɔn nnyim  
Dze eyi Nyame ayɛw!
Dza ɔtse Wo bɔgyaa no tum,
Bɔgya a wɔkae gui maa m'.

MHB 550
2 . Akoma a ɔdwe, bɔbɔfo, 
Mo Pomfo N'ahengua,
Mbrɛ Christ n-ko na ɔkasa,
Mbrɛ Jesus nko dzi hen.

MHB 550
3 . Akoma brɛfo a ɔtwer Wo, 
Nokwafo a no mu tsew;
'Koma a nkwa anaa wu nntum mmpaa
Mmfi nyia ɔtsem' no ho.

MHB 550
4 . Akoma a ɔasakyer koraa, 
Na Nyame dɔ ahyɛm' ma;
Odzi mu, na no mu tsew koraa,
Nyame, ɔnye Wo sɛ!

MHB 550
5 . Ewuradze, fa Wo suban ma m'! 
Ma me nsa nka sesei!
Kyerɛw dzin fofor n' m'akoma do,
Wo dzin a ɔyɛ Dɔ n'.   Amen.

MHB 551
1 . SƐ yɛdze hɛn dadwen to W' do a;
Ewuradze, nkyɛ yebedzi dɛw;
Sɛ yɛsakyer hɛn su a,
Yɛtse hɛn akoma m' dɛ Obi wɔ sor,
Ɔyɛ nyansabuakwa nye ɔdɔ,
Ɔreyɛ edwuma pa.

MHB 551
2 . Ɔbra a yɛbɔ daa yi ntamu twe,
Ɔsɛɛ asomdwee awerɛfir m' daa,
Nkekam' a ɔma abagura,
O nkyɛ yeetum apow ne nyina!
Dza yɛtwer no wiadze nyina,
Dze aahyɛ Wo tum nsamu.

MHB 551
3 . Sɛ yɛkotow dze hɛn adzesoa
Gu Nyame enyim mpaabɔ mu,
Na yɛdze enyigye soɛr.
Yenyim dɛ Egya no ɔbɛn,
Ɔma akonkoran gyaa su a,
Yesuro N' ntsi obetsie hɛn.

MHB 551
4 . Nyame, ma hɛn akoma kyingyefo 'i
Nsua mfi nnoma nye nhyiren hɔ;
Na wɔmpow hɔnho koraa,
Wongyaa ndzɛmba nyina mma Egya n' pɛ,
Na wɔwɔ N'enyim ɔhaw mu n',
Wɔnsɔ asomdwee nhwɛ.

MHB 552
1 . JESUS, bɔn mpata Guambaa,
Wodze a, Wo nko Wodze nye m';
Fa mo honam, sunsum, kra,
Ne nyina yɛ Wo nko dze.

MHB 552
2 . M'ehiadze kortsee nye Wo,
Ma mentetar Wo afebɔɔ;
Ma memfa no mu dza oye,
Memfa m'akoma mma Wo.

MHB 552
3 . Adasa mu dansewa,
Mma me nnsan m'ekyir nkɔ bio,
Mimmfi nhyira esutsen ho,
Monnkotow enyigye bɔn mu.

MHB 552
4 . Mowɔ woana wɔ ase ha?
Wo nkotsee ara na minyim,
Mowɔ woana sor dɛ Wo?
Eyɛ m'adze nyinara.

MHB 552
5 . M'akoradze nyina wɔ sor,
M'ahodze nyina nye W' dɔ;
Woana tum twa dɔ no bo?
Onnyi ewiei nnyi nhwehwɛmu.

MHB 553
1 . SIAN, Sunsum Krͻnkrͻn gya a ema nkwa!
Sian bͻhom gu m’akoma mu,
Mpata bͻgya apetse do n' mu;
Yi Woho kyerɛ mo sunsum,
Mentse Wo tum adzeyɛ nka,
Munhu dɛ Nyankopͻn awo m’.

MHB 553
2 . Membrɛ moho adze ngye nkyérɛkyérɛ;
O ma menyɛ abofra a ͻdwe,
Ntsiatsia mo Wfira n’anamon mu!
Mma me kra nnhu W’ebufuwhyew,
'Nyitan, ’nyiber, nyinkuntwe nkͻ;
Ͻdo m’ na yɛ ndzɛmba fofor.

MHB 553
3 . Mma wiadze nye W’ nnkyɛ m’akoma,
Wͻmbͻ emi nye Christ mbeamudua m’.
Me kra nyina per hwehwɛ Wo;
Munwu mma wiadze mu ndzɛmba,
Nkotompn nye enyigye hun,
Wo nkotoo nyɛ m’apɛdze pa.

MHB 553
4 . Na Woara hye m‘apɛdze do;
Munhu kan a ͻwͻ Wo kan mu.
Memfa enyimtsewee nhwɛ Wo;
Wͻafrɛ m' dɛ menkyérɛ W‘ gyedzi tum,
Ma m’akoma a ho tsew nyɛ ͻdͻ,
Me bra a fi nnyi ho nyɛ ayɛyi.  Amen.

MHB 554
1 . SUNSUM a ema tum,
O bra bɛtsena mo mu!
Fa enyimnyam fahodzi no bra,
Fi yaw, suro nye bɔn mu.

MHB 554
3 . Bɔn yarba no n'aba n',
Apɔwmudzen Sunsum, yi;
Krɔnkrɔnyɛ a odzi mu Sunsum, 
Ɔdɔ Sunsum mapa.

MHB 554
4 . Ma ehurusi da n' mbra ntsɛm
Mbɛhyew mo bɔn nyina,
Da a ndzɛmba dadaw botwa mu,
Na adze nyina ayɛ fofor.

MHB 554
5 . Ewuradze, dzi m' dase
Dɛ dza meyɛ no ye,
Dɛ mbrɛ Wo pɛ nye W'asɛm kyerɛ,
Ɔyɛ W' enyisɔ koraa.

MHB 554
6 . Mennserɛ dzibew a ɔkrɔn;
Pen ebisadze yi do,
Ntsɛm anaa ekyim, Woara kyerɛ ase
Kɔ me nhyira m' afebɔɔ. Amen.

MHB 555
1 . AGYENKWA, ber bɛn ara na
M'begyaa moho ama Wo nwionn?
Hianyi a mennsɛ hwee enyi do,
Na ' wo bu me onyansafo.

MHB 555
2 . Wo nko na mepɛ meehu,
Minnyim wiadze yi mu hwee
Wo kan nko na ɔkyerɛ me kwan,
Wo tum nko na ɔhyɛ me dzen.

MHB 555
3 . Nkyɛ meehu Wo Sunsum No,
Ɔmfa me nyɛ dza ɔpɛ;
Sɛ minnyim ɔkwan no mpo a,
Dɛm na menye W' bɛyɛ kor.

MHB 555
4 . Makyerɛ m'abrabɔ mu yie,
Krɔnkrɔn no krɔn nyinara,
Ma mo sunsum nkyerɛ mbrɛ
Ahobrɛadze dɔ n' bun tse.  Amen.

MHB 556
1 . BUR pirakùr a Wo nsa atow no
Wɔ kra bɔbɔfo yi m’;
Kodu dέ ehumbɔbɔr besian,
Bɔboa m’ ma meedzi mu.

MHB 556
2 . Wo nkrantseѐ anofaenu ne ndam
Ɔma mutum gyina;
Medze ‘kokὸdur bɛkà dɛ
Ewùradzѐ asa me yar.

MHB 556
3 . Muhù ahyɛdzѐ a ɔsὸ mbordὸ a
 Wɔakà ne nyina abɔ m’;
Bue m’akoma mu ma mentse
Esùmaɛm n’ ase yie.

MHB 556
4 . Nkyɛ menye W’ahotsewfo no
Aasɔ Wo suahù ahwɛ!
Ne tsentsen, ne trɛ nye no krɔn,
Na dɔ mapa no bun.   Amen.

MHB 557
1 . HƐN frɛ enyidado no nye bɛn?
Dɛ hɛn mu bɛyɛ krɔnn;
'Yi ntsi mohwɛ Jesus Noara,
Medze abotar tweɔn yi.

MHB 557
2 . Motweɔn dɛ ɔbɛtsew mo ho,
Dze nkwa tum bɛma me,
'Bɛma m' gyedzi a ɔbɔ bɔn gu,
Na ɔtsew akoma mu.

MHB 557
3 . Iyi nye adom a ɔgye hɛn nkwa,
Dze kyɛ abɔnfo kwa;
Ampaara ɔbɛyɛ dɛm ama m',
Ndzebɔnyɛfo hen nye m'.

MHB 557
4 . Ɔbɔpon me efi emumuyɛ
Beberee nyina mu koraa;
Mowɔ gyedzi wɔ Jesus mu,
Medze moho ma No.

MHB 557
5 . Jesus yɛ m'akoma ne fie a,
Mo bɔn nyina bɔkɔ;
Na tsie, ɔse; Mereba ntsɛm,
Ebedzi w'akoma m' hen.

MHB 557
6 . Yɛ no dɛ mbrɛ W'asɛm no tse!
Pon me fi bɔn nyina m',
Afei m'akoma bɛgye Wo;
Bra mu, Ewuradze, bra!    Amen.

MHB 558
1 . ABϽN Gyefo, morotweͻn akyérɛ
De Jesus dzin nye m’ayarsa;
’Dͻ ewie n‘edwuma yɛ n’, mepɛ ahwer
Dza mowͻ, tum yɛ, na meyɛ.
W’asɛm na ͻma metse nkwa mu,
Akowaa bɛyɛ dɛ no Wura.

MHB 558
2 . Wo nkwa a ͻsom bo a dze mae no
Kyérɛ adorn n’ase wͻ mo mu;
Yi me fi emumuyɛ nyina m’;
Ma me dzibew. memfata sor:
Gyedɛ tsew mo ho fi nyina m’,
Wo yaw nye me gyedzi yɛ kwa.

MHB 558
3 . Ana ennwu ma maatséna ase?
Menntse ase mma moho bio,
Nyimpadua, ͻkra, nye sunsum,
Medze ma Wo a ’dze woho maa me n’;
Fa adzeson a edze W’bͻgyaa tͻe n’,
Bra, mo Wura nye me Nyankopͻn.

MHB 558
4 . Wo nokwar nye mbͻbͻrhu ntsi
Gye W'akowaa yɛ Woara Wodze;
Tsew W'enyimnyam dzin ho mo mu;
Fa m' yɛ Wo nko Wodze ndɛ ara,
Sesa m' na ma mo ho ntsew koraa;
Mentsena ase, nwu mma Wo nko.  Amen.

MHB 559
1 . NYAME, bɔsɔw bɔhyɛ n' ano
Dwuruw bɔn kokwaa yi gu;
Ma kra a ɔatɔ bitsi yi
Nkyerɛ Wo dɔ ne ndam.

MHB 559
2 . Mepɛ Wo bra na W' krɔnkrɔnyɛ,
Wo tsenenee mbra mo mu;
Mibisa, hwehwɛ, atwer Wo,
Ma wɔaapon m' efi bɔn m'.

MHB 559
3 . Bɔ ebufuw, 'nyihaw na ntsɛn ham,
Womfi hɔ dɛm ber yi m';
Wonkogu mo Pomfo bɔgyaa a
Orubu asorɛkye n' mu!

MHB 559
4 . Agyenkwa, me kra tsim Wo do,
Me mprempren Gyefo nye W'!
Awerɛhyɛm' enyidar nyina m',
M'bisa nhyira sesei.

MHB 559
5 . Woewiei yɛ! Ber yi, gye hɛn nkwa,
Fa nkwagye hyira hɛn;
Menya Wo bɔgyaa mu nkwagye,
'Dɔ mapa nye asomdwee.

MHB 56
1 . W'ADOM ho nkaakaa no yɛ dɛw, 
Me Nyame, mo sor Hen, 
Ma Wo tsenenee fi ber to ber 
Ntow enyimnyam ho ndwom.

MHB 56
2 . Nyame dzi hen wɔ sor naaso 
N'adɔe no nntsena hɔ nko: 
N'ayamuyie hyerɛn wiadze nyina,
Ɔma ehiadze nyina.

MHB 56
3 . Abɔdze nyina hwɛ Wo kwan,
Ma aama hɔn daa edziban; 
W'ayamuyie nsa no ma hɔn nam, 
 Dze ndzepa hyɛ hɔn anomu.

MHB 56
4 . Ewuradze yɛ ayamuhyehye, 
N'ebufuw so yɛ nyaa;
Ɔnnkyɛr na ɔdze ne fakyɛ asɛm
Ma ɔkra a ɔdɔ n' n'enyi gye.

MHB 56
5 . Abɔdze, mbasantsen nyina, 
Kamfo W', yi Wo tum ayɛw; 
Hɛn a yenya W'adom kɛse no, 
Dze dɛw hyira Wo dzin.

MHB 560
1 . JESUS wui na maatsena ase
Ama Nyame nkotoo,
No mu na minya onnyiewiei nkwa;
Yɛayɛ kor sunsum mu.

MHB 560
2 . Agyenkwa, meda adom 'i ho ase,
Akyɛdze a onnyi kabea!
Metserɛw gyedzi abaw m' yɛ W' ettu,
Na metse Wo dɔ nka.

MHB 560
3 . Me kra enya pɛ dzendzen a
Ɔtweɔn sɔ nhyira no hwɛ;
M'akoma a ɔhyew ekitsa n'
Hwɛ kwan dɛ ɔbɛnan dɔ m'.

MHB 560
4 . Fa Woho ma m' ma mingyaa ntuw
Nye ɔpɛ huhuw mu;
Mbrɛ metse biara nyew Wo mu,
Na fa Woho ma me.

MHB 560
5 . W'akyɛdze no nko mmee me koraa,
Gyedɛ Woara ka ho;
W'enyim yɛ me paradize sɔnn,
Bea a ewɔ n' yɛ heaven.

MHB 561
1 . M'EWURADZE Jesus Christ N'Egya,
M'Agyenkwa nye me Tsir,
Motwer Nyia Wo tum asɛm no
Onyaan No fii ewufo m' n'.

MHB 561
2 . Ama adasamba onnyiewiei nkwa,
Ne nyina wɔ Jesus mu;
Na hɔn a wɔhwehwɛ No nyina
Nya enyigye wɔ sor.

MHB 561
3 . Me gyedzi wohu wɔ W' tum mu,
Na gyedzi yi fir Wo;
Efrɛ ewufo fi adakamaa m',
Wiadzi fi W'asɛm m' ba.

MHB 561
4 . Enyidado hun m' enyidar,
Nyimpa - hun, megye dzi;
Wo nkenyan asɛm hyɛ me dzen,
Edze W' Sunsum bɛma m'.

MHB 561
5 . Gyedzi na anohoba no hwɛ,
No nkotoo na ɔhwɛ;
Ɔserew ndzɛmba a ne yɛ yɛ dzen,
Na ɔka dɛ otum yɛ!

MHB 562
1 . NYAME a Wo tum, nokwar na adom,
Betsim mbersantsen, mfesantsen,
Sor na ase twa mu kɔ mpo a,
N'asɛm betsim hɔ daa nyina.

MHB 562
2 . N-kyɛ maabɔ W'adom dawur
Ma adasa eehu Wo nokwar n'!
Tsew W'enyimnyam dzin kɛse n' ho,
Krɔnkrɔnyɛ ndzi mu wɔ mo mu.

MHB 562
3 . Hohor mo bɔn biara fi hɔ;
Totow m'ehonyi nyinara gu;
Tsew mo ho fi adwembɔn biara m',
Fi efifidze na ahopɔw m'.

MHB 562
4 . Ma m'akoma fofor a odzi mu,
Mimfi ekyingye, suro na yaw nsa;
Ma me adwen a nna Christ wɔ n' bi,
Na mo sunsum ntakyer Wo ho.

MHB 562
5 . Ao, nkyɛ afei meefi bɔn nsa,
W'asɛm no aaba mu pefee,
Maahɛn anohoba ahomgye m'!
Wo dɔ a odzi mu n' ne Caanan

MHB 563
1 . MO Wura, megye dzi dɛ ahomgye
Wɔ hɔ ma Wo nkorɔfo;
Ahomgye a dɛw mapa dzi m' hɛn
Na Wo ho dɔ wɔ mu.

MHB 563
2 . Ahomgye a ɔyɛ hɛn kra apɛdze
Gyina sor ndzɛmba do,
Mbrɛ suro, bɔn nye yaw nyina wu,
'Dɔ mapa tu go koraa.

MHB 563
3 . O nkyɛ meehu dɛm ahomgye n',
Me gyedzi aakɔ mu!
Afei m'Agyenkwa, fa tum ma m',
Na ma mingyaa bɔn yɛ.

MHB 563
4 . Dza ɔyɛ dzen mfi m'akoma m',
Na ekyingye yi mfi hɔ;
Gyedzi a aka no fa ma me
Wɔ dɔ ahomgye n' mu.

MHB 563
5 . M'bɛyɛ Wodze, Woara nyim dɛm,
Medze W' ayɛ me dze;
O m'adze pa a ɔsom mo bo,
Wo nko na mohwehwɛ.

MHB 563
6 . Wo dzin ama menya Wo su;
Iyi nko dze, fa ma m';
Memmpɛ hwee dɛ me Nyankopɔn,
Wɔ asaase do anaa sor.

MHB 564
1 . Egya, megye dzi pi 
Dɛ eyɛ mbɔbɔrhufo:
'Bɛsan me kra fɔdzifo n' ho,
Na ayɛ me fofor.

MHB 564
2 . Dɛm a, Jesus ntsi, bra, 
Ma m'akoma mu ntsew:
Botwa mo fona nyina do,
Na ma mingyaa bɔn yɛ.

MHB 564
3 . Adom do na menam 
Mesan meba Wo hɔ:
Ewuradze, to m'akoma pan
Na krɔnkrɔnyɛ nhyɛ n' ma.

MHB 564
4 . Mosɔr mberɛw mu serɛ tum, 
Hyɛ W'ahendzi no ma
Ndɛ a wɔfrɛ no n-dɛ yi,
Na mennkɛyɛ bɔn bio.

MHB 564
5 . Munntum nnhor m'akoma, 
Gyedɛ megye Wo dzi,
Na motweɔn Wo bɔgyaa a ɔma 
Wansayɛ krɔnkrɔn no.

MHB 564
6 . Meda W'asɛndua ase 'i, 
Jesus, dom me W'adom.
Fa Wo bɔgyaa a ɔhor bɔn no
Hoa m' dɛ esukwankyɛba.

MHB 565
1 . Minyim dɛ mo Pomfo tse ase, 
Na ɔsɔr ma me daa nyina;
Ɔma No dɔ ho sɛnkyerɛdze,
Eyiedzi ahobadze a.

MHB 565
2 . Muhu N' dɛ ɔrema me tsir do, 
Ɔdze nkwagye abɛn ha,
W'enyim yɛ me dehye ampaara,
Na ɔnnkɛkyɛr na ɔaba.

MHB 565
3 . Ɔpɛ dɛ meyɛ hotsewnyi; 
'Bɛnadze siw Ne pɛ kwan?
N'adom pamfo a ɔwɔ mo mu n'
Ɔbɛhyɛ m' ma ampaara

MHB 565
4 . Jesus W'asɛm na midzi do; 
Me gyedzi nyina nye dɛ
Mo Wura, ebɛsan na agye m',
Ama Woara Woho.

MHB 565
5 . Minya Nyame, meyɛ Nedze a, 
Nna menya paradise,
Mosɔ nhyira a onnyi kabea 
Na ahomgye afebɔɔ hwɛ.

MHB 566
1 . NYAME, adom nyina Pomfo,
Wo fakyɛ dɔ no hyɛ hɛn
Ma yɛma hɛn kra do ma W',
Yɛdze hɛn nyimpadua ma W';
Gye hɛn afɔrbɔdze yi fa,
Yɛdze fa Wo Ba no do,
Yɛtse ase ma Wo nkotoo,
Sɛ yewu, a yewu ma Wo.

MHB 566
2 . Ɔfata na ɔtsen na oye,
Dɛ yɛbɛyɛ Wo nko dze,
Wo mu nko na hɛn enyi gye,
Yɛnka Wo nhyira som ho;
Nkyɛ edwuma nye asɛm biara
Aabɔ W' papayɛ dawur;
Krɔnkrɔnyɛ nka Ewuradze. 
Wɔnkyerɛw hɛn akoma pon do! Amen.

MHB 567
1 . ENYIGYE mapa mu na 
Medze moho ma Wo;
Wo nkotoo Wodze koraa,
M'bɛyɛ Wo nko dze daa.

MHB 567
2 . O Nyame Ba edɔ me,
M'bɛyɛ Wo nko Wodze;
Dza mowɔ nye dza meyɛ,
Ofi ndɛ m'bɛyɛ W'dze.

MHB 567
3 . Ewuradze Jesus, yɛ m' hen,
Yɛ m'akoma W'ahengua;
M'Agyenkwa, ɔyɛ Wodze,
'Bɛyɛ Wo nko Wodze.

MHB 567
4 . O Jesus, bra bedzi hen,
Dzi biribiara do hen;
Ma menyɛ setsie daa daa,
Me Hen, mindzi W' nokwar.  Amen.

MHB 568
1 . MENYA Ɔba n' nsamu fahodzi 'i,
Ma monsɔ m' fahodzi nhwɛ;
Memfa m'enyiwa nhwɛ Wo,
Ndzi nyim wɔ nkwa adom mu;
Mfa enyigye nkyerɛ Wo pɛ n',
Enyimnyam wɔ dɔ mapa m'.

MHB 568
2 . Abba, Egya, tsie Wo ba,
Ka me bɔ m' wɔ Jesus mu;
Tsie na petse adom nhyira n',
Wɔ dɛw, asomdwee nye tum m';
M'Agyenkwa, serɛ wɔ sor ma m',
Nkwa na sor dɔ nyinara.

MHB 568
3 . Ɔsor Adam, ɔsor Nkwa,
Dan mo su ma ɔnsɛ Wodze;
Hɛn me kra nyinara mu,
Hyɛ no dzen na hyɛ no ma;
Ɔnyɛ dɛ menntse honam m'
Na mbom mentse Wo mu.

MHB 568
4 . Sunsum Krɔnkrɔn, mma nnyɛ ekyim;
Bra bɛtsena W'asɔrfi mu;
Dzi dase mo sunsum mu,
Ɔnyɛ dzen na ontsim hɔ;
N-kwa nsunyiwa, hue ma m',
Tsena m'akoma m' afebɔɔ. Amen.

MHB 569
1 . Wodze daa! Ɔdɔ Nyame, 
Fi sor W'ahenguam tsie hɛn;
Yɛnyɛ Wodze afebɔɔ,
Wɔ ha na mbersantsen nyinam'.

MHB 569
2 . Wodze daa! n-kwa Wura, 
Kora hɛn wɔ bra aperdzim';
Wo nye Nkwa n', Nokwar n' na Kwan n',
Gya hɛn kɔ kan man no mu.

MHB 569
3 . Wodze daa! Ao, esiarfo 
Bɛn nye hɔn a wɔhom Wo mu!
Gyefo, Weɔmfo, Sor Nyɛnko,
Ao, twitwa gye hɛn kɔ ewiei!

MHB 569
4 . Wodze daa! Oguanhwɛfo, 
Wo nguan a wɔyɛ mberɛw;
Woara kora hɔn yie,
Fa W'ayamuyie dom hɛn nyina.

MHB 569
5 . Wodze daa! hɛn Kwangyefo, 
Ema hɛn dza yehia nyina,
Hɛn bɔn nyina edze kyɛ hɛn,
Ewuradze, gya hɛn kɔ sor.

MHB 57
1 . MENYE Wo ntamu dwumadzi mu n'. 
Ɔyɛ dzen ma me kra,
Dɛ obotum esuma efi
W'enyim a innhu no.

MHB 57
2 . W'enyi bɔ wiadze nyina aprɔw, 
Hu mo soɛr na me nda,
Me bagua m' na mo nsumaa m' asɛm
Na m'akoma mu nsɛm.

MHB 57
3 . Owura, inyim mo nsusui, 
Ansaana madwen mpo; 
Na m'bobue m'ano akà 
asɛm no, 
Inyim dza mepɛ akyerɛ.

MHB 57
4 . Nyimdzee nwanwa a ɔdɔ, ɔkrɔn;
Hen na abɔdze bosuma?
Meda W'abaw a atserɛw mu do;
Etwa mo ho ehyia.

MHB 57
5 . N-tsi ma W'adom n'ntwa mo ho, 
Na ɔmbɔ mo ho ban,
Na wo dɔ kɛse no nkora
Me kra mfi mbusu ho.    Amen.

MHB 570
1 . KRƆNKRƆN nye tsenenee Wura,
Mobɔtweɔn masɔ Wo pɛ ahwɛ;
Kaa dza W'adom asɛm no se,
Fa Wo Sunsum no hyɛ me nsew.

MHB 570
2 . W'adom nhyɛ m' fɛr, mfa me ndɔmmum,
M'bekyir mankasa mo suban;
Tum, akɛseyɛ, ayɛyi,
Enyimnyam nka m'Ewuradze Christ.

MHB 570
3 . Ma minnya emudzi a ɔkrɔn,
Afei mma monnhwe ase hwee ho;
Mma monntɔ sin wɔ W'enyim da,
Munhu dɛ Christ yɛ adze nyina.

MHB 571
1 . NHYIRA nye hɔn a hɔn akὸma m’ tsew,
Woesuà abɔfo hɔn ndzeyɛɛ,
Wɔ asaase do nye sor,
Wohu Nyamé a wonnhu no,
Wɔahor hɔn ho bɔn nkekãã,
Wonya No mu fɛkuwbɔ;
Aka kùmaa wɔato hɔn Wùrà a
Ɔyɛ hɔn mfaso kɛse n'.

MHB 571
2 . Wɔsom wɔ sunsum mu ndɛ
Kotow No N'abangua do;
Nkataenyim hyɛnhyɛn n’ enyim,
Nyame N’enyim hyérɛn dua mu.
Wɔwɔ ’nyiber, ‘wɔdwe,
Nkyérɛkyérɛ mu mbadwembafo.
Wɔhwehwɛ Kyérɛwsɛm no mu
Kodu dɛ wɔtse Ne ndze.

MHB 571
3 . Abɔdze m’ ɔyɛ hɔndze.
. Wohyia N’ wɔ N‘abangua do;
Tsitsir wɔ N‘ahomgye mu,
Adzekyee nye ewimbir.
Wɔtwer N’ abrabɔ nyina m’.
Yaw, dadwen nà akodzi mu;
’Yinom tse dέ ewiaber fua
Gyegye wo Ne hyerɛn mu.

MHB 571
4 . Hɔn ahomgu nyina ho tsew:
Owu, worunnhu bi da,
Wɔnye Owùra wɔ paràdisé,
Kesi wunyan da no mu.
Na wɔbɛbɛn seraphfo,
Ahotsewfo bohu No,
Egya n’ wɔ Ne Ba no mu,
Nam Sunsum no mù ayɛ kor.

MHB 572
1 . HWƐ, emi Ewuradze N'akowaa!
Motweɔn ehu W'akwankyerɛ,
Etsie, esie W'asɛm biara,
Asɔ Wo pɛ ahwɛ na mayɛ,
Dze dɛw egyaa mara mo ndwuma,
Dze enyigye ahyɛ tsenenee nyina ma.

MHB 572
2 . Emi a memmfata W'abɔdze m',
Sɛ W'adom pɛ dɛ ɔdze m' yɛ edwuma a,
Woara kyerɛ dwuma n', ber n', na yɛbea n',
Ma m'aba nyina mfir Wo mu;
Ma mindzi mo dwuma nyina Wo mu,
Na fa m' du emudzi mapa m'.

MHB 572
3 . Me mberɛwyɛ nhyehyɛɛ n', sɛ oye mpo a,
Bɔ gu, sesa n' dɛ mbrɛ ehwɛ a oye,
Jesus, ma mo ndwuma nyina nyɛ W'dze!
Ewuradze, Wo ndwuma nyina dzi mu,
Na ɔsɔ Ɔwo Egya W'enyi,
Wo nko na ayɛ adze nyina yie.

MHB 572
4 . Afei medan W'adze ma Wo,
Wen Wo dɛtse pɔtɔɔ 'i mbrɛ epɛ;
Mbom ma minya Wo nsewhyɛ no, 
Ma mindzi W'asɛm biara do,
Mfa akoma na enyi kor nsom,
Ntsena ase nwu nhyɛ W' enyimnyam.  Amen.

MHB 573
1 . NYAME, sor na asaase Wura,
Ebɛn afɔr na mombɔ mma W'?
Mo sunsum, kra na honam, gye
Nyikan afɔrbɔ krɔnkrɔn no;
Osuar dze, m'adze nyina nye n';
Mowɔ n' pii a, nkyɛ medze bɛma W'.

MHB 573
2 . Afei, Nyame, me kra yɛ W'dze,
Ɔnnyɛ m'dze bio, meyɛ Wodze;
Weɔn Woara W'dze, yɛ n' Wodze nwionn,
Ma enyidado na dɔ mfram;
Gye mo sunsum, ma W'enyimnyam
Nhyerɛn mu nkɛpem da a m'bedzi mu.

MHB 573
3 . W'asɔrfi krɔnn n' atsew mo ho,
Etu esi hɔ ama Wo pɛ;
Ma Wo kan nhyerɛn daa wɔ ha,
Bra bɛhyɛ fie ha daa nyina;
Nkwa Mafo, tsena mo mu, nunu m'
Kɛpem dɛ dɔ bɛhyɛ me ma.

MHB 573
4 . Soma Wo su n' ma omfi sor mbra,
Na ma ɔnyɛ m'ahyehyɛdze;
Fa nyansa, abotar na ɔdɔ fura m',
Mbrɛhoadze na ahotsew a no bo
Kyɛn sika na mbota koraa,
Na ɔhyerɛn kyɛn anapa nworaba.

MHB 573
5 . Dɛ wodze W' dzin kɛse n' frɛ me 'i,
Fa W' Sunsum hoɔdzenfo n' kora me;
Mo nsusui nyina mbɔ m' wɔ mo mu,
Mo ndwuma nyina mu n' yɛ mo botae;
Wo dɔ no ngya m' me mber nyina,
M'edwuma nye dɛ m'beyi W' ayew.

MHB 574
1 . EGYA, Ba, Sunsum Krɔnkrɔn,
Ɔkorsa, Ebiasa kor,
Wɔnyɛ Wo pɛ asaase do,
Dɛ mbrɛ sor dɔm yɛ n' ara;
Nkorɔfo nyina nyi W' ayɛw,
Sor nye asaase enyimnyam Wura.

MHB 574
2 . Emi m' yɛ dzebɔnyɛnyi,
Hwɛ! Megye Wo frɛ no do,
W'adom kuraba a ɔmmfata m',
Nyame adom so obiara do;
Hwɛ! Meba bɛyɛ Wo pɛ,
Midzi W'afotu nyina do.

MHB 574
3 . Hianyi, sunsuma tse dɛ emi,
Metsena ma W'enyimnyam a,
Tsew me ndzeyɛɛ nyina ho,
Gye me nsɛm na m'adwen nyina;
Fa me, fa me yɛ W'edwuma,
Dza mowɔ, metse nyina.

MHB 574
4 . Gye me kra na nyimpadua;
Gye m'adwendwen na me pɛ,
Me ndzɛmba na me mber nyina;
Dza minyim, metse nka nyina,
Dza modwen, meka, meyɛ;
Gye m'akoma na yɛ n' fofor.

MHB 574
5 . Afei, Nyame, meyɛ W'dze,
Medze W'adze san ma Wo,
Fahodzi, mfɛfo nye dzin,
Metsew ho ma Wo nkotoo,
Metse ase ma W', m'enyi gye;
Muwu ma Wo a, enyigye nko.

MHB 574
6 . Egya, Ba, Sunsum Krɔnkrɔn,
Ɔkorsa, Ebiasa kor,
Wɔnyɛ Wo pɛ asaase do,
Dɛ mbrɛ sor dɔm yɛ n' ara;
Nkorɔfo nyina nyi W' ayɛw,
Sor nye asaase enyimnyam Wura.  Amen.

MHB 575
1 . EWURADZE, ammpow dɛ ebɛyɛ
Nyimpa nyina akowaa na afona;
Ammfɛr dɛ edze W'ahentum n'
Bɛba abɔsom hɛn.

MHB 575
2 . Duadwimfo n' Ba, gye m'edwuma
Tootooba a ɔnnsɛ hwee 'i;
Twe mo ndwuma a ɔmmfata 'i bata
Wodze n' ho ma ɔnsom bo.

MHB 575
3 . Ɔwo nye dza m'yɛ nyina n'ewiei,
Muhu W'nko wɔ adze nyina m';
Afei gye mo ndwuma krɔnn yi,
Midzi ma Woara nko.

MHB 575
4 . Meka W' fasusu papa n' do
Abɛn W' adze nyina m';
Dza modwen, meka, meyɛ nyina
Yɛ afɔr kɛse kor.

MHB 575
5 . Mudua haw na atseetsee mu sɔnn,
Biribiara nntwe m' ekyir;
Ha 'i me nsa dzi dwuma ma Wo,
M'akoma da ho wɔ W' nkyɛn.

MHB 576
1 . MA m'adwen nyina wɔ ha nyɛ dɛ
Medze suro na ɔdɔ, ndaase
M'bɔsom Ewuradze dɛ ɔba;
Mobɔpow akwan bɔn nyina,
Akyerɛ dɛm adwen mu piw yi,
Maanantsew papa n' mu.

MHB 576
2 . Ao! Ma mimfi bɔn ho mfi ara,
Jesus, nkyɛ ama me nyansa
Na ntseasee akoma;
Ma mundua Wo Sunsum mu nhu
Mbrɛ m'bɛhyɛ W' enyimnyam wɔ ha,
Na munhu ɔsor kwan. Amen.

MHB 577
1 . DƆYƐFO Ewuradze, Ɔwo a dabaa rohwehwɛ
Wo nkorɔfo a wɔper ayɛ wopɛ,
Hɔn ahoɔdzen fir W', wɔka W' tum na adom kyerɛ;
Papa mu o, bɔn mu o, wonntwa W' abrɔdɔ.

MHB 577
2 . Yɛba Wo hɔ, na mberɛw mu yɛka hɛn bɔn,
Hɛn gyedzi suar wɔ adwen, kasa na nyɛe m',
Yɛserɛ Wo, ma yenhu ampaara dɛ yenya
W'adom fakyɛ wɔ ahokyer ber mu.

MHB 577
3 . Dwumadzi nkakraba m', Woara kenyan hɛn,
Dwumadzi akɛse m' so fa W' tum hyɛ hɛn;
Yɛsom nokwar mu a, na yenya nkwagye,
Yɛnsom W' dɛm, yendzi dɛw dɛ yɛyɛ W' pɛ.

MHB 577
4 . Mma yɛnnyɛ akɔmpew wɔ sor nyikyerɛ no ho,
Yendzi nokwwar daa, yemmbisa akatua,
Yedzi W'ekyir 'i, ma yɛnhyɛ hɛn somdwuma ma,
Yendzi nokwar mma hɛnho na Ewuradze.  Amen.

MHB 578
1 . Asodzi da mo do
Dɛ miyi Nyame ayɛw,
Megye me kra a onnwu da nkwa,
Na mema ɔsɛ sor.

MHB 578
2 . Mosom mbersantsen yi, 
Midze dwuma a wɔahyɛ m',
Ao, nkyɛ medze m'ahom nyina 
Maayɛ mo Wura Ne pɛ!

MHB 578
3 . Fa nhwɛyie bɔ me ban 
Ma mentsena dɛ ihu m';
Na, mo Wura, siesie Wo somfo
Na meebu nkontaa pa.

MHB 578
4 . Boa m' ma monweɔn, monsɔr, 
Na montwer Wo nkotoo
Minyim dɛ mogor m'edwuma ho a,
M'bowu wu a onnyi ewiei.

MHB 579
1 . Gyefo, Ɔwo, dɔ ntsi 
Iwui maa me,
Ɔmmfata dɛ medze,
Hweeara kam Wo;
Dɔm', me kra bɔkotow W',
M'akoma edzi ne nsew do,
Na ɔabɔ afɔr bi,
Ama W' sesei.

MHB 579
2 . Mbɔbɔr egua n' enyim 
Idzi ma me,
Jesus, me gyedzi to
N'enyi hwɛ Wo:
Boa m' ma monsoa mbeamudua n',
Mombɔ Wo dɔ n' dawur,
Montow ndwom, mbɔ mpaa bi
Mma Wo sesei.

MHB 579
3 . Ma m' nokwar 'koma a, 
Ɔsɛ Wodze N',
Na dabiara  a otwam'
Eehu me dɛ
Mahyɛ dɔ dwuma bi ase,
Mayɛ ayamuyie bi,
Matwe kobɔnyi bi,
Medze ama W'.

MHB 579
4 . Dza mowɔ o, mbrɛ metse o, 
W' akyɛdze kwa,
Dɛw mu o, yaw mu o, mo Wura,
Wodze nye me.
Na muhu W'enyim a,
Me kra a wɔapɔn no yi,
Mbersantsen nyina mu,
Ɔnyɛ Wodze.

MHB 58
1 . EWURADZE dzi hen;
N'ahengua si ɔsor,
Atar a ɔhyɛ no
Yɛ kan na ahentum:
N'enyimnyam hyerɛn dɛ ekan,
Dasanyi biara nntum nnhwɛ kan n'.

MHB 58
2 . Ne nsamu aprandaa
Ma wiadze nyina bɔ hu;
N'ebufuw na tsenenee
Weɔn Ne mbra krɔnkrɔn no;
Na mbrɛ No dɔ pɛ dɛ ohyira n'.
No nokwar si adom no pi.

MHB 58
3 . Nyansa nwanwa hyerɛn 
No ndwuma akɛse mu; 
Ɔsɛɛ hɛll etumfo
Na hɔn sum ndwuma nyina; 
Ne basa dzen ma Ne nhyehyɛɛ 
Na N'apɛdze nyina yɛ hɔ.

MHB 58
4 . Enyimnyam Hen kɛse
Yi bɛbrɛ No ho adze?
Na ɔakyerɛw Ne dzin dɛ
M'Egya na m' Adamfo?
Modɔ Ne dzin, modɔ N'asɛm.
M'ahoɛdzen nyina nkamfo
Ewuardze! Amen.

MHB 580
1 . EWURADZE, mma mmpam m'
W'edwuma ho,
Mbom kyerɛ me W' apɛdze;
Mo so dɛm yi maayɛ biribi
Wɔ Wo kwaa tɛtɛr 'i mu;
Na mbɔsom Wo daa nyinara,
Minnkebisa akatua.

MHB 580
2 . Pii wɔsom Wo, dodowara so
Na otwar dɛ wɔbɔsom W',
Ema binom tsɛw wenyindua,
Binom tsetsew aba n',
Wo mberantsɛ gyina akono,
Wo mbɔtoaba wɔ fie.

MHB 580
3 . Ndwuma nyina ye, biara ye koraa,
Sɛ ɔsɔ W'enyi dze a;
Dwumayɛnyi biara a ɔdze dɔ som
Ne mfɛfo n' sɔ W'enyi;
Ennhyira amma nyimpa na dwuma
Biara ho kwan a, onngyina.

MHB 580
4 . Hɛn Wura, dwuma biara a edzi n',
'Pɛ dɛ hɛn so yɛyɛ;
Yɛnye N' yɛ edwuma, ama obiara so 
Nye N' aakyɛ N'abayɛ n';
Ewuradze, mbɔsom, maayɛ ba;
Meserɛ W', mma nnyi m' tokyen.

MHB 581
1 . HOM Ewuradze nkowaa,
Obiara mfua n'edwuma m',
Hom a hom dzi No sor asɛm do
Nweɔn Nyame N'abow no.

MHB 581
2 . Hom mma hom nkandzea nhyerɛn
Hom nkeka n' framee n' yie,
Hom mbɔ hom ntoa ngyina N'enyim,
Ne dzin no yɛ nwanwa.

MHB 581
3 . Weɔn: dɛm na hɛn Wura se,
Yɛkasaa a, ɔbɛn hɛn;
Hom nhyɛ Ne nsa nsɛnkyerɛdze n' nsew,
Hom nyina nyɛ ntsɛm mpue.

MHB 581
4 . Ɔsomfo, homkanyi
Nye onyia ɔsom dɛm!
Ɔdze dɛw bohu n'Ewuradze,
Na ɔahyɛ N'enyimnyam.

MHB 581
5 . Christ Noara N'ahensa
Na ɔdze bɔto pon no,
Ɔama akowaa nokwafo n' tsir do,
Wɔ abɔfo dɔm no mu.

MHB 582
1 . HƐN Egya N'adom fi Ne kan
Fadum no m' hyerɛn hyɛnhyɛnn daa;
Na hɛndze ɔdze mpoano ha
Nkandzea no ahyɛ hɛn nsa.

MHB 582
2 . Wɔmma ase nkandzea no ndzɛw,
Mma ne hyerɛn ntra asorɛkye;
Ma aagye brɛfo bɔbɔfo bi a
Oridzi aper po do no nkwa.

MHB 582
3 . Bɔn anago kadoo no etwa m',
Po asorɛkye bɔ dzendzen;
Pii roweɔn, rotweɔn, rohwehwɛ
Eehu mpoano nkandzea no.

MHB 582
4 . Mo nua, ma wo kandzea no nhyerɛn,
Farnyi fonafo a ehum rutu n',
Reper hwehwɛ edu berano,
Rehara wɔ sum no mu.

MHB 583
1 . IFI bɔn wiadze mpokyerɛ mu a,
Mbrɛ odua yɛ dɛw a!
M'besi akoma na adwen tadua,
Ayɛ Ewuradze akowaa;
Edze enyigye bɛyɛ edwumason
Biara a ɔbɛhyɛ wo,
'Dze ahobrɛadze bɛyɛ edwumaba
Biara a edze bɛma m'.

MHB 583
2 . Medze ɔpɛ na enyigye
Bɔweɔn W'aponkɛse,
Mayɛ krado dɛ m'besi empire n',
Masoa dza ɔyɛ dur n';
'Nnkɛtse apranaa biara mbɔm',
'Bɛka N' do bɔkɔɔ ara;
Ɔdɔ nko na obotum akyerɛ
Ɔdɔfo N'apɛdze.

MHB 583
3 . Ma monsom dɛm, Domfo Ewuradze,
Wo nko ara Wodze daa,
Medze me kra na honam ma W',
Ɔwoara W'atɔdze a;
Atsenka pa anaa bɔn mu a,
Menye W' bɛnantsew ara;
Nyimpadua yi m' nkwa mu o, wu mu o,
Menhyɛ Christ enyimnyam.

MHB 583
4 . Mbrɛ dwumadzi ber wɔ som yi mu
Ɔnnkyɛr na oetwa m' kɔ a!
Ɔpon ber no ba ntsɛmara,
Ahomgye ber bɛn ntsɛm,
Na anokwafo dzi ehyia wɔ fie,
Ahomkafo ehyiadzi,
Owura Ne nkyɛn na No nkowaa
Esiarfo bɛtsena daa.

MHB 584
1 . O JESU, kenyan m'akoma,
Fa gya krɔnn ka m'anofamfa,
Siansian abɔtoaba gyirama;
Na siesie W'adom kuraba,
Fa ayɛyi egudo ntar n' hyehyɛ m',
Mo ndwom nyina bɛyɛ ehumbɔbɔr;
Obiara a onnyim Nyankopɔn,
Hɔn a Jesu bɔgyaa atɔ hɔn,
Ehumbɔbɔr a ɔtra sor na ase;
Dɔ a no war, trɛ, no bun, no krɔn,
Obunkam kan m' esiarfo do,
Nyame dɔ a ɔnnsa ara da.

MHB 584
2 . Fa m' hyɛ beebi a epɛ, menyɛ
W'adom n' ho nokwar dasefo,
Mindzi dza ahyehyɛ nyina do,
'Nantsew edwuma a Woara ahyehyɛ n' mu;
Ma akatua pa n' aayɛ medze,
Ɔsor tsenenee ahenkyɛw no,
Matsena ase ama Wo nko ara n',
Nkuranhyɛsɛm dɛ: Mbo-na-yɛ!
Na mentsena Wo nkyɛn wɔ sor,
Menhɛn mo Wura N'enyigye mu,
Onnyiewiei nyina minyi W' ayɛw,
Ndzi dɛw mbordo, na mondɔ Wo.

MHB 585
1 . Nyame asomfo, hom nsoɛr! 
Hom n-tow nsɛmhun ngu!
Hom mfa 'koma, adwen, ndamyɛ
Mbɔsom ahemfo Hen!

MHB 585
2 . Nyame asomfo, hom nsoɛr! 
N'ahendzi ekyim dodow;
Hom mma enuadɔ nda edzi,
Na sum nye manso nkɔ.

MHB 585
3 . Nyame asomfo, hom nsoɛr! 
Asɔr no rotweɔn hom;
N'edwuma so ma n'hoɔdzen;
Hom nsoɛr, hom nhyɛ no dzen.

MHB 585
4 . Hom mma Christ mbeam'dua n'do! 
Hom ntsia N'ananɔm m;
Onyimpa Ba, hom Nua n', dzi kan:
Nyame asomfo, hom nsoɛr!

MHB 586
1 . TWEƆN, Owura, tweɔn wɔ kokwaa yi do ha;
Tsintsim na nye hɛn ntsena ha kakra;
Yɛnye tsetsemba akatakyi nyina
Bɛtsena Nyame bea nwanwa yi do;
Begyina ahopopo m' wɔ kan ahengua enyim,
Abɔ nkɔtsen ahwɛ sunsum wiadze n'.

MHB 586
2 . Tweɔn, Owura, tweɔn! Yɛgye mfar pa wɔ ha;
Nnyɛ asetsena a ɔrotweɔn hɛn hɔ n' nye yi;
Adwen, atsenka, nyina dzi akɔnaaba;
Yennkotum aka ho asɛm, yennyim koraa;
Awɔw na kan kyekyer hɛn ma yɛhwɛ
Abɔ nkɔtsen ahwɛ sunsum wiadze n'.

MHB 586
3 . Ewuradze se, Dabi, ber apa ho;
Yɛnkɔ hɛn fie, 'bra na edwuma wɔ ase,
Yebu ntwɛr wɔ mpaabɔ koko do ha n',
Edwumadze wɔ ase hɔ rotweɔn hɛn,
Ha 'i yɛhwehwɛ Nyame ma yeehu N' pɛ;
Hɔ yɛyɛ N' pɛ, som No, hwehwɛ N' ara.

MHB 586
4 . Sɛ nyimpa per du Nyame ahengua n' ho a,
Kwan n' da asaase kusuww yi do ha ara;
Nyia ɔyɛ ne famu ha edwuma dɛ mbrɛ ɔsɛ n',
Wɔbɔkrɔn n' kɛse wɔ sor ahenman m';
Hɛn akra hwehwɛ ahom Nyame N'ananadze,
Na nyi ɔsom No yie n' bɛn No kɛse.

MHB 587
1 . O NDZEPA nyina Ewuradze!
Hɔn nyinara Bɔfo,
Ɔwo a ɔpɛber kɛsɛɛ ekyir n'
Etɔ nsu ma nduadzewa fifir,
Yɛbɔ Wo dzin kɛse n'.

MHB 587
2 . Idua mbɔnsa m' nhyiren do kyerɛ hɛn
Wo sor dɔ na nokwar;
Yɛnye nsu a ɔwor, nkokwaa na
Asorɛkye weɔɔ weɔɔ nyina bɔ m'
Kamfo dɛ yɛyɛ W'dze.

MHB 587
3 . Nnyɛ dɛ yɛyɛ W'dze nko 'siandɛ
Hɛn nkwa na ahom fir Wo;
Yɛyɛ W'dze 'siandɛ adom a ɔyɛ
Hɛn esunsum adehye n' wɔ Christ mu,
Hyɛ hɛn dzen ma nokwar n'.

MHB 587
4 . Kan hɛn for a esiarfo no a
Wɔbɔ W' dzin ho dawur n',
Fa sor nsanku kurakura hɛn nsamu,
Na fa ɔdɔ ndwom hyɛ akoma ma,
Nyame dɔ kɛse no a.

MHB 587
5 . Kodu dɛ yɛnye hɔn a wɔberɛe
Tsim W'ahendzi wɔ ha,
Hɔn a wɔyɛ wiadze ntɔmpamu,
Na dɔm a apon hɔn nyina,
Bɔbɔ m' epue W' fie hɔ.

MHB 588
1 . Nyan, soɛr, yɛ dɔ na edwuma, 
Nnoma asoɛr rusu,
Bɔsu atɔ egu nhaban do,
Wiadze nyina asoɛr
Rihyira, Nkwa Wura Ne Mafo
Ɔhobrɛadzefo No.

MHB 588
2 . Bra, ma wo ndze mfora hɔn dzem', 
Ka mu bi yi N' ayɛw;
Hwɛ mbrɛ ewia a ofir tsetse,
Asoɛr rehyerɛn dzendzen!
Dɛm na ma Jesus dɔ m'bɔsɔ
Gya wɔ w' akoma mu.

MHB 588
3 . Fa ma, fa ma, fa ma ara, 
Dza Nyame dze ama wo n';
Hwer woho mma mmbu ho nkontaa,
Enyimnyamm' ara som
Onyame a ɔmaa wiadze yi
Na dza ɔbɛba nyina.

MHB 589
1 . Yɛ edwuma; hwer, ma woho nkɔm', 
Fa dɛw yɛ w'Egya N'edwuma;
Kwan a wo Wura duaa mu nye n';
Na 'wo, somfo, na ennkɛfa do?

MHB 589
2 . Yɛ ara, ɔnnkɛyɛ gyam bi, 
Dza 'yew n' ha n', fa n' mfaso wɔ sor:
Nɛndze nnkamfo w', mmpɛ w', wommbu w' bi;
Owura pen wo; nyimpa nye bɛn?

MHB 589
3 . Yɛ ara, ber a kan wɔ do yi, 
Wiadze edwumayɛ ber resa:
Mma nnyɛ akwadwerɛ, yɛ w'edwuma ntsɛm;
Wonnsi n' dɛm twe sunsum ekyir.

MHB 589
4 .  Sum ruku nɛndze a wɔnye W' tse, 
Dɛ wonnyi enyidar wɔ wum';
Ma gya no do, na ka n' kɛse,
Gya a ɔma mbrɛ sum wɔ yɛ kan n'.

MHB 589
5 . Yɛ ara, mma mberɛ, weɔn na sɔr, 
Wɔdze nyansa twe kra ekyir;
Sir wiadze bra ne tsempɔn yim'
Pon akobɔfo ma wɔmbra.

MHB 589
6 . Yɛ ara, eso dzi mu dɛw; 
Na ahomgye pa wɔ ekyir;
Ɔrennkyɛr bi na atse kumfor n'
Ne ndze esuom dɛ, Hwɛ, mereba!

MHB 59
1 . IYE na eyɛ dza oye,
Ihu obiara mbɔbɔr,
Nkanka hɔn a wɔtwer Wo, Hwehwɛ Wo mbɔbɔrhu;
Anapa wɔyɛ fofor
Dɛ egyanom ber a hɔn mba su, 
Wo mbɔbɔrhu mu 'dze kyɛ, Hɛn ehiadze nyina 'dze ma.

MHB 59
2 . Mbɔbɔrhu hwɛ Wo ndwuma do; 
Dza 'dze ma hɔn da edzi,
'Da ho kora do na 'dze ma, 'Dza Wo nsa ayɛ nyina;
Edze ahwɛyie kora hɔn do,
Nyia ɔdze noho to Wo dɔ do n', 
 Eweɔn ne tsinhwi nyina,
Ehwɛ n'anamɔn nyina.

MHB 59
3 . Woana botum esusu
Wo nkwagye adom no? 
Adom a ɔmaa Wo Ba kor n' Bae dɛ ɔbɛgye abɔn.
M-bratofo m-pempem,
Jesus ntsi edze akyɛ hɔn,
Hɔn nsa aka W'adom ampa,
Agye hɔn efi hɛll.

MHB 59
4 . Epɛ dɛ egye mpempem bio, 
Na edze aakyɛ hɔn;
Ebɛgye ɔkra biara,
'Bɛgye nyimpa biara:
Egya, afei gye medze a
Menam Christ do dze ma Wo no; 
Afei ka n' ɔdɔ m' kyerɛ me 
Dɛ edze akyɛ me.

MHB 590
1 . Ewuradze, Wo dzinm' na misim', 
Mikedzi me daa daa dwuma,
Wo nko na mesua dɛ m'bɔhwɛ W'
Wɔ dza modwen, meka, meyɛm'.

MHB 590
2 . Edwuma a Wo nyansaa akyerɛ n' 
Ao, ma mempra mo mu nyina nyɛ,
Munhu Wo mo ndwuma nyinam',
Na menyɛ Wo pɛ a ɔsɛ n'.

MHB 590
3 . Ma memfa Wo ngyina me nyimfa, 
'Wo a W'enyi tua mo mu nyina,
Na mindzi dwuma a ebɛkyerɛ m',
Muntu mo ndwuma nyina nhyɛ Wo nsa.

MHB 590
4 . Ma monsoa Wo kɔndua harhar n' 
Na ber biara mohweɔn, monsɔr,
Na monhwɛ bɛkyebo ndzɛmba,
Nyɛ ntsɛm ndu W'enyimnyam da n' mu.

MHB 590
5 . Biribiara a W'adom dze akyɛ m' 
Ma memfa nsom Wo enyigyem',
Na memfa dɛw nsi m'empire,
Memfam Wo ho nnantsew nkɔ sor.

MHB 591
1 . MMA nngye hɔn a wɔse sor
Kwan no yɛ trontrom n' nndzi;
Annyɛ a efintsiw kwan no mu,
Na atɔ akɔtɔmborɔnsa.

MHB 591
2 . Noara nye kwan kor a
Wɔdze kɔ ahomka bea n';
Nyia ɔpɛ siar bea n' akɔ no
Mfa n'ahom nyina mper.

MHB 591
3 . Mia w'akodze hyia ko n',
Tow adzesoa gyangyan gu,
Weɔn adzesaa sum kadoo mu;
Na berɛ ewia ketee.

MHB 591
4 . Yɛ edwuma na yɛ dɔ,
Fa kyɛ, sɔw adze nyina 
Ma w'akoma do ma sor Nyame,
Wo tsibowa so nyɛ krɔnn.

MHB 591
5 . Ma 'yi nyɛ w' botae daa,
W'enyidar, wo dɛw kor;
Wɔwasa toa w', mmbu w' bi, hyɛ w' fɛr
Mpo a, ebɛnadze mbɔ a?

MHB 592
1 . M'ENYI daa kwan dɛ mibenya
Kyɛfa wɔ 'hoɔdzenfo m';
Medze botae a ho tsew, ɔkrɔn
Bɔfora mbɔdzembɔfo m';
Nyame ahyehyɛ kwan kor so,
Na ɔahyehyɛ no yie;
Medze yaw akoma kaa dɛm
Ber a dɛm ɔhaw yɛ bae.

MHB 592
2 . Dɛm ɔfona ber yi nnkɛyew,
Awerɛhow nda 'i mmfi hɔ;
Anago sum, ehumtu ber m',
Wo nkyɛn na mebɛba.
Abotar mu mobɔsɔw 'bra
Mu ekuturku nyina;
M'benya akokodur wɔ yaw mu,
Na krɔnnyɛ wɔ mbusu m'.

MHB 592
3 . Sɛ edze me san ba nkwa m' bio a,
Mebɛbrɛ moho adze;
Ɔko mu mibenya nyansa
Na ahoɔdzen atwer Wo,
Sɛ owu gyina abowano a,
M'bedzi mo bɔhyɛ do;
Dza ɔbɛba mo do biara,
Ma monsom Wo sesei.

MHB 593
1 . NDƆBAA n' yɛ bafuu o, mpɛpɛw o,
Adze sa, na edwuma bɔ adze;
Yedu botae n' ho o, yenndu o,
Obi nntum nsɛɛ, na obi nnyɛ n' yie.
Mbɔbɔrhufo tseneneenyi,
Yɛdze dza 'dze maa hɛn n' brɛ W';
Da mu aba kakraba n',
Yɛdze gu W'ananandze.

MHB 593
2 . Nyew, 'Wo Ewuradze Tsɛmbuafo,
Nyew, 'Wo krɔnkrɔnyi hoɔdzenfo,
Edze esie Wo bo mu no,
Fa Wo nsa krɔnkrɔn no sakyer
Ndzeyɛɛ na adwembɔn; ɔnyɛ
Dza omuo nyina ma ɔndan sika;
Yɛdze hɛn dɔ a ɔyɛ mberɛw 'i
Ma W', ma ɔaatsena ase Wo mu.

MHB 593
3 . Afei, yɛatse frɛ dɛɛdɛw 'i
Hɛn akoma bɛyɛ adom edwuma n';
Fie mframa pa na nda pa n'
Bɛkyekyer hɛn abɔ mu bio;
Mbukyia a yefii ho bae no,
Ɔdɔ gya bɛfram mu bio
Ekenyan hɛn mbofra dɔ n',
Ma yeenya kan fofor bi.

MHB 593
4 . Enuanom, hom a abrabɔ
Nkodzen twe hom dzi dwuma no,
Ɔma yenya no mu nhyira;
Yɛyɛ anyɛnkofo daa daa;
Ha na ekyirkyir mbew kor no,
Hɛn nkwagye woraba kor na
Ofi ahengua n' ho hyerɛn
Beebi a Ewuradze ka hɛn bɔ m'.

MHB 594
1 . EWURADZE, W'adom tum n'
Na medze akoma pa
Mutu moho, me nda nkaa nyina,
Dze hyɛ Wo nsa koraa.

MHB 594
2 . W'akowaa a apon me yi,
Medze Woara W'dze ma W',
'Fitsi ndɛ metse ase o, muwu o,
M'bɔsom me Nyame nko.

MHB 595
1 . ƆDƆ kɛse Nyame,
W'adom mbordo no ntsi,
Mema akoma do ma sor ndzɛmba
Na mohwehwɛ W'enyim.

MHB 595
2 . Jesus Christ tseneneenyi,
Tsie m'ebisadze yi,
Na ma montwer W'ayamuyie no,
Ntsena ase nhyɛ W' enyimnyam

MHB 595
3 . Monhwehwɛ W'enyimnyam
Wɔ dza meka, meyɛ m';
Mundua dabaa siar dzin no do
Mombɔ m'afɔr nyina.

MHB 595
4 . Ma memfa m'enyi ntsim
Jesu, Wo nko Wo do;
Wonhyira Wo dzin wɔ sor na ase,
Wɔnyɛ W' apɛdze so.

MHB 595
5 . Gyedzi Sunsum, kenyan
M'akoma a medze ahyɛ W' nsa;
Sor gya, fa krɔnkrɔnyɛ na dza
Ewɔ nyina hyɛ me ma.  Amen.

MHB 596
1 . NYAME, yɛ m' daduanyi,
Afei m'benya ahotɔ;
Hyɛ m' ma mingyaa me nkrantsee mu,
Ama meedzi konyim,
Sɛ mo nko migyina 
Ɔbra n'ehum men me,
Sɛ meda W'abaw mu dze a,
Mo ho bɛyɛ me dzen.

MHB 596
2 . M'akoma yɛ mberɛw,
Kɛpem dɛ obohu n' Wura;
Ɔnnyi ndzeyɛɛ pa ho awerɛhyɛm';
Ɔnye mframa sesa,
Onnyi ne fahodzi,
Gyedɛ atsew no mpokyerɛ m';
Yɛ n' akowaa wɔ Wo dɔ a ɔnnsa n' mu,
Na obedzi hen wɔ nkwa m'.

MHB 596
3 . Mo tum yɛ har, yɛ mberɛw,
Kɛpem dɛ mesua som;
Ɔhwehwɛ dɛ onya gya a ɔdzɛw,
Ɔpɛ mframa a ɔma ahom;
Onntum nndzi wiadze enyim,
Gyedɛ wɔdze n' bodu;
Wobotum ehim ne frankaa n'
Ber a ebɔhom efi sor.

. Me pɛ nnyɛ medze bi,
Gyedɛ eyɛ n' Wodze;
Sɛ obohu W'adom ahengua enyim a,
Ɔsɛ dɛ ogyaa nedze m';
Ogyina hɔ pintsinn,
Wɔ ɔko dzendzen mu,
Ber a ɔatwer Wo koko mu sɔnn,
Na oenya Wo mu nkwa.

MHB 597
1 . ME Nyame Hen, kyerɛ m'
Munhu W' wɔ biribiara m',
Na biribiara a mebɛyɛ no,
Ɔwo na meyɛ ma W'.

MHB 597
2 . Nyimpa a ɔhwɛ ahwehwɛ m' n',
No do na n'enyi tsim;
Anaa sɛ ɔpɛ mpo a, ohwira m',
Ma ntsi ohu heaven.

MHB 597
3 . Obiara tum dze W' yɛ a,
Biribiara nnkɛyɛ gyan,
Dza ɔnye W' bɔ awɛ n', Wo ntsi
Ɔbɛhyerɛn na n' ho atsew.

MHB 597
4 . Akowaa a ɔtse dɛm no
Bɛyɛ edwumadzen;
Nyia ɔpra dan m' wɔ Wo mbra ntsi n',
No dwumadzi n' dzi mu.

MHB 597
5 . Iyi nye ɔbo a agye dzin a
Ɔdan adze nyina mfutuw n';
Dza Nyame suo m' yɛ Nedze no,
No ho wɔ mfaso pa.

MHB 598
1 . 'GUAMBAA krɔnkrɔn, W'esuafo
Dzi Wo ho dase pa ara,
Daa hɔn enyi da Wo do,
Wobisa dɛ: Yɛnyɛ dɛn?
Wo pɛ kor a ɔhwɛ hɛn do ntsi
Yebedzi Wo nsɛm nyina do,
Na yɛbɛfa W'akwan do,
Yɛbɛnantsew dɛ mbrɛ eyɛe.

MHB 598
2 . Ber a ipuei wɔ asaase do n',
Eyɛɛ Somfo maa Wo nkowaa;
Edween Wo sor ahenman ho,
Wo bra yɛɛ mpaabɔ nye dɔ,
Dɛm na hɛn dwumadzi nyina tse,
Gyedzi na adzeyɛ ndwuma;
Ekyerɛɛ nyimpa ɔdɔ ndwuma
Na Nyame m' nkitahodzi.

MHB 598
3 . Hom mma yenkyia hɛn Agyenkwa
'Napatutu wɔ asɔrfi m';
Yɛnkɔ bepɔw n' do anafua,
Nkɛka hɛn Wura ho wɔ hɔ.
Yɛmper nnya gyedzi mfa nyɛ
Nyame N'edwuma wɔ hɔ,
Nye tum a yɛdze nya No su,
Na Wo tum a yɛdze tsena ase.

MHB 598
4 . Yɛdze adom ho ndzɛmba
Twa hɛn enyigye mber mu,
Wɔ nkokwaa na dɔm tutuw m;
Yɛyɛ papa, yɛgye bi;
Yɛdze dɛw bɔ mpaa, yɛ edwuma
Kɛpem dɛ hɛn bra bɔ adze,
Kɛpem dɛ dua krɔnkrɔn n' ho
Yebowu dɛ mbrɛ Ɔwo wui n'.

MHB 599
1 . DUA W'aba n' anapa,
Yɛ ntsɛm ewimbir no;
Mma mma suro na ekyingye kwan,
Bɔ n' dawur wɔ mbea nyina.

MHB 599
2 . Dua n' wɔ esu nkyɛnkyɛn,
Kwantsempɔn ho nsaase m';
Gu no wɔ nsoɛ na ndzɛmbir mu,
Petse no botan do.

MHB 599
3 . Mma nnhwehwɛ asaase pa
Wɔ ha anaa noho;
Wohu no nkokwaa na mbɔnsa m';
Kɔ do gu n' beebiara.

MHB 599
4 . Mbrɛ ɔtse biara obefir;
Ahoɔfɛw na ahoɔdzen m';
Ɔbɔwowɔ, oenyin afa mba,
Na afei ɔayɛ eburow-mu.

MHB 599
5 . Ennkɛberɛ egu kwa da;
Awɔw, 'hyew, nsu na ewia
Bɔbɔ m' ma aba n' eedzi mu
Ama sor edwumayɛfo n'.

MHB 599
6 . Ber a Nyame N'enyimnyam
Da no bodu hɔ no,
Abɔfo edwumafo n' besian,
Sor bɛtsea m': Buber fie.

MHB 6
1 . DOMANKOMA ! Wo sor tsebea
Yɛ fɛw dɛ mbrɛ osɛ Nyame:
Ɔtra wimuwimu n'ekyir noho.
Mbrɛ nworaba wɔkɔ aprɔw.

MHB 6
2 . Bɔfopanyin rotow W'Ndwom a.
N'enyim suma n'atsaban mu;
Ahotsewfo a woetwa ehyia.
Bom famu wɔ hɔ nyina som Wo.

MHB 6
3 . Nyame, dɛtse na nso nyɛ dɛn?
Hɛn so yɛbɔsom hen Bɔfo:
Yefi bɔn na huntuma m'frɛ Wo
Kɛse, Kronkronyi, Abɔso.

MHB 6
4 . Wɔatse Wo nka wɔ ekyirkyir,
Mbɔtoaba esua Wo dzin bɔ;
Na Wo nyansaa N'enyimnyam no
Ma hen adwen nyina tɔ sin.

MHB 6
5 . Nyame wo sɔr, nyimpa wɔ ase,
Hɛn ndwom nyɛ tsia, na hɛn nsɛm nsuar,
Wo ho enyidzi sianka hɛn ndwom,
Hɛn ayɛyi ka hɛn anomu.

MHB 60
1 . ANSAANA Nyam' bɔɔ mbepɔw,
Nkoko na no do ndua;
Ɔhyɛɛ nsubura amaama,
Ɔpem kɔ nsutsen mu;
Ofi tsetse wɔ mo mu n',
Ɔnwanwanyi MARA
Nyaa enyigye a odzi mu,
Na Nyansa nye me dzin.

MHB 60
2 . Ber a ɔtserɛɛw ɔsor mu no,
Tse dɛ ntamadan no,
Na ɔbɔ po yantamm ho ban,
Siiw po esuyirii ano.
Na osusuu ndzɛmba no,
Nna menye No wɔ hɔ;
Emi nye Egya n' enyigye,
Nyimpa mba yɛ medze.

MHB 60
3 . Dɛm na Nyansa nsɛm hwehwɛ 
W'enyimnyam na W'adom; 
Hɛn a yɛmmfata yi mpo, 
W'adom enyi no hun hɛn
'Nsaana wohum nworaba;
Nyansa mu na ayɛ hɛn
Na dɔ m' na 'wui maa hɛn.

MHB 60
4 . Ana W'enyi gyè abɔdze a
Wɔtse dɛ hɛn so ho?
Hɛn a yehum Wo yemmbu W' bi n',
Yɛsɛɛn Wo wɔ dua do?
Nwanwa a wonnhu ano,
Ɔsor esumasɛm;
Aprandaa ndze bɔbɔ mu,
Dɛ ɔbɔn, meyɛ wodze.

MHB 600
1 . Ao, mo Wura, ma menye W' nnantsew 
Som dwumadzi mbrɛadze kwan mu;
Kyerɛ m' W'esumasɛm, boa m' ma monsɔw,
Dwumadzi ne yaw, dadwen no dur;
Boa me ma memfa dɔ kasa
Mpuhim akoma nyaanyaa bi:
Kyerɛ me ma mingya akobɔfo,
Memfa hɔn nsi sor kwan no mu.

MHB 600
2 . Kyerɛ m' W'abotar; ma menda ho 
Ntsena Wo fɛkuwbɔ dɛɛdɛwm',
Dwumadzi a ɔhyɛ gyedzi dzen,
Awerɛhyɛm' a odzi bɔn do,
Enyidar a ɔtow nserɛmɛn
Dze hyerɛn nda a ɔreba kwan mu,
Asomdwee a Wo nko ara dze ma,
Mo Wura, ma menye Wo nnantsew mu. 
                                               Amen.

MHB 601
1 . HƆN a wɔyɛ edwuma no,
Wotsiatsia M'anamɔn mu;
Hɔn a wɔyɛ edwuma a wɔnnkasa n';
Wɔyɛ Nyame N' pɛ krɔnkrɔn;
Onnhia dɛ ebɔhwehwɛ M' bio,
Mowɔ wo nkyɛn beebiara;
Pirew ɔbo n' na ibohu Me,
Paa dua n' mu na mowɔ hɔ.

MHB 601
2 . Bea a dɔm yɛ edwuma bɔ mu n'
Na mowɔ mo nkorɔfo mu;
Bea a odwumayɛfo aberɛ ada n',
Na menye no nko wɔ hɔ.
Emi Asomdwee a ɔtra nyimdzee n',
Meka hom ho wɔ nkodzen m',
Emi nye ɔsor Paanoo a
Wɔdze M' ma nkwa sakramɛnt.

MHB 601
3 . Mbrɛ edwuma biara tse no,
Ma ɔkra a ɔyɛ n' fahodzi;
Dɔ na ehumbɔbɔr a wɔkyerɛ
Ma nyimpa n', wɔyɛ ma Me.
Onnhia dɛ ebɔhwehwɛ M' bio;
Mowɔ Wo nkyɛn beebiara;
Pirew ɔbo n' na ibohu me,
Paa dua n' mu na mowɔ hɔ.

MHB 602
1 . M'egya, minyim me bra nyina 
Akyekyɛm' ama me,
Na nsakyer a otwar dɛ ɔba n'
Munnsuro dɛ m'bohu;
Dza meserɛ nye adwendahɔ a
Ɔper sɔ W'enyi daa.

MHB 602
2 . Meserɛ Wo adwendwen ɔdɔ a 
Ɔyɛ aweɔn ho nyansa,
Dze ma ahomkafo enyigye,
Pata nyinsuwakyifo;
Ɔnye 'koma a ɔpow noho
Na ɔtse ma binom so.

MHB 602
3 . Monnhwehwɛ ɔpɛ ɔnnda hɔ komm, 
Odzi akɔnaaba,
Ɔhwehwɛ akɛsedze ɔayɛ
Na oehu esumasɛm;
Mepɛ dɛ meyɛ abɔtoaba a
Woara gye me taataa.

MHB 602
4 . Wiadze mu mbrɛ m'bɛfa biara, 
No mu dzibew biara,
Menye nkorɔfo edzi nkitaho a
Meper ara ma oeenyin,
Na medze ahobrɛadze nye dɔ
Mayɛ Mo Wura edwuma.

MHB 602
5 . Meserɛ daadaa ahoɔdzen a 
Yebisa a hɛn nsa ka n'; 
Ɔnye adwen a onnhwinhwin
Na ɔka Woara ho daa;
Ɔdan mbrɛ mahyɛ W' enyimnyam
Mepen som biara do.

MHB 602
6 . Som biara a Wo pɛ kyerɛ me no 
Mennyɛ ho akɔmpew;
Na me kra ehu nokwar n' a
Ɔyɛ Wo mba adehye n';
Na ɔdɔ etuhoakyɛ bra
Yɛ adehyedzi koraa.

MHB 603
1 . JESUS, ma W'adɔfo nyina nhyerɛn 
Wɔnhyerɛn fɛɛfɛw dɛ ewia,
Wɔmfa Nyame ewia nserɛmɛn
Ntu hɔn enyimnyam kwan n'.

MHB 603
2 . Beebiara mbrɛ nyimpa wɔ no
Wɔmma hɔ nyina nhyerɛn;
Na ɔsor ahoɔdzen nyina
Nkata ase ha nyina.

MHB 603
3 . Dɛm tsenenee ewia hyɛnhyɛn no,
Ntserɛw hɔn 'yarsa ntsaban m'
Na hɔn enyim hyerɛn ntahye
Nkodu emudzi da n'.

MHB 604
1 . O EWURADZE, me Nyankopɔn,
Fa ayɛyi hyɛ m' bra ma,
Ama me nyimpa-mu aakyerɛ
Wo subea nye W'akwan.

MHB 604
2 . Nnyɛ m'anofamfa ara nko bi,
Na nnyɛ m'akoma nko,
Na mbom, mibisa abrabɔ bi a
Ayɛyi ahyɛ mu ma.

MHB 604
3 . Ntonton wɔ adze biara mu,
No kɔsu, ne basu,
Dwumadzi na ndzeyɛɛ suar dɛn mpo a,
'Twar dɛ yeyi W'ayɛw.

MHB 604
4 . Fa ayɛyi hyɛ mo mu nyina,
Me nyimpadua nkasa
Mfa Wo dɔ na Wo ho, mo Wura,
Kaansa mennsɛ bi mpo a.

MHB 604
5 . Mo Wura, ama mo so dɛm yi
Maahyɛ Wo enyimnyam;
Na dɛm na m'bɛhyɛ ase wɔ ha
Matow W'ayɛyi ndwom n'.

MHB 604
6 . Dɛm ntsi adzekyee na adzesaa nyina
'Twar dɛ meyɛ krɔnkrɔn,
Ama manamɔntu biara m'
Menye W' abɔ fɛkuw.

MHB 605
1 . JESUS, Nyame akyɛdzé a minyim,
Mibisa Wo sor akyɛdze n’;
Hue nkwa nsu gu mo do sesei,
Ͻnye Wo Sunsum na Wo su;
Ewuradze, Ͻwo nye nkwa nsunyiwa n'
Afei ma munhu W' m'akoma m’. '

MHB 605
2 . Ma monnom W’ mma nsukͻm nndze m’ bio,
Enyigyé a ͻkye ho nsu no a;
O nkwa nsu, pem bra wͻ sor ntum m’,
Wͻ esutsen a ͻyɛ daa asomdwee m,’
Wͻ dɛw a obiara nnkotum agye m’,
Wͻ ͻbra a obetsim afebͻͻ m’.

MHB 605
3 . Egya hue adorn gu mo do
No ma mindzi bem wͻ W‘enyim,
Bea a 'humbͻbͻr ’sutsen fi pem,
Ehumbͻbͻr, W'apɛdze pa n’,
Jesus dzin mu ntsi fa ma me
Na dua Wo su wͻ m‘akoma m’.

MHB 605
4 . Mo nkwa nda nyina m' munhu W’adwen.
Bér a metsé abͻbͻfo hͻn su,
Ekunafo, ngyanka, hͻn nkrumsi.
Mutu ehumbͻbͻfo ntsaban do
Kɛgye ehiafo na abͻbͻfo.
Dze mo nkwa, m’adze nyina ma hͻn.

MHB 605
5 . Dɛm na m‘bɛkyérɛ sunsum a ͻwͻ m’ mu.
Ͻtsew mo ho fi bͻn ho koraa.
Wonnhu no wͻ bͻn wiadze yi m’.
Otsim me gyedzi ne nyansaa;
Ͻma m' som no nokwar da edzi
Wͻ ahosan pa na ͻdͻ mu.

MHB 606
1 . Hom a hom enyi tsim 
Zion kwan do, hom mbra,
Wɔmma yɛnyɛ kor nyi
Hɛn Wura No ayɛw;
Wɔmma yentu ntsen Jesus mu
Nkɛpem dɛ yebopue N'enyim.

MHB 606
2 . Mber nyina yɛda ho 
Tow kɔ hɛn man no ho,
Kɔ sor kokwaa no ho
Kwantunyi fonafo fie;
Sor Jerusalem fofor no
Ɔdomankoma dɔ fie no.

MHB 606
3 . Ma daa nyina yennya 
Gyedzi ho asomdwee,
Dɛ woeyi hɛn efi
Bɔn, wiadze, wu, na hɛllm';
Hɛn yɛbɔkɔ hɛn Egya fie,
Hɔ yeekehyia hɛn Nua panyin n'.

MHB 606
4 . Hɛn Nua, Agyenkwa, Tsir 
Ɔyɛ hɛn adze nyin;
Hɛn a yɛka No do n'
Yebohu N'enyim ntsɛm,
Ɔno nye hɛn nsɛfo esiarfo n';
Hɔ hɛn akwantu bɔbɔ adze.

MHB 607
1 . Bethel Nyame, 'Wo a Wo nkorɔfo 
Dan Wo na wonya dzi;
Ɔwò a igyaa tsetse mpanyin
Hɔn akwantu nyinam'.

MHB 607
2 . Yɛdze nsewdzi na mpaabɔ ba 
W'adom ahengua enyim;
Hɛn egyaam Nyame, yɛserɛ Wo, yɛ
Hɔn mba so hɛn Nyame.

MHB 607
3 . Ɔbra n'akwan nyinara mu 
Gye hɛn anamɔn taataa;
Ma hɛn hɛn daadaa edziban
Na hɛn efuradze so.

MHB 607
4 . O trɛ W'atsaban wɔ hɛn do 
Kɔ hɛn akwantu ewiei,
Na hɛn akra eetum edu
Hɛn Egya fie asomdweem'.

MHB 607
5 . Dɛm n-hyira na yɛserɛ 
Fi W'adom n-samu;
Yɛdze Wo yɛ hɛn Nyankopɔn
Na kyɛpɛn afebɔɔ.  Amen.

MHB 608
1 . Israel akodɔm Sahen, 
Sor akwantufo hɔn kwangyafo,
Wo nwinwin ase na yɛtse,
Wo dɔ mununkum kata hɛn do;
Hɛn tum, W'adom; hɛn mbra, W'asɛm;
Hɛn ewiei, Ewuradze N'enyimnyam.

MHB 608
2 . Dɛ Wo Sunsum gya hɛn yi dze, 
Yɛnnkɔfom kwan wɔ sar yi do;
Yennhia dɛ daa wɔkyerɛ hɛn kwan,
Yɛnnkɔfom hɛn Nyame kwan no;
Mbusu nye suro bɔkɔ ekyir,
Ber a ɔdɔ kɛse bɛn hɛn.

MHB 609
1 . GYEFO, gya hɛn dɛ Guanhwɛfo;
Yehia Wo nhwɛdo pa no;
Nyɛn hɛn wɔ W'edzidzibea do;
Isiesie hɛn ma W'edwuma;
Jesus Siarfo,
Atɔ hɛn, yɛyɛ Wodze.

MHB 609
2 . Yɛyɛ Wodze, fa hɛn nyɛnko,
Yɛ hɛn kwan mu Kwankyerɛfo;
Kora Wo nguankuw, gye hɛn fi bɔn m',
Sɛ yɛfom kwan a, hwehwɛ hɛn:
Jesus Siarfo,
Yɛkamfo W', sɔr Wo a, tsie hɛn.

MHB 609
3 . Abɔ anohoba a 'bɛgye hɛn,
Yɛyɛ abɔn na abɔbɔfo a
'Wɔ ehumbɔbɔr a edze gye hɛn
Na adom a ɔtsew hɛn ho;
Jesus Siarfo,
Ma yɛnyɛ ntsɛm mbra Wo hɔ.

MHB 609
4 . Ma yɛnhwehwɛ W'enyimpa ntsɛm,
Ma yɛnyɛ ntsɛm nyɛ Wo pɛ;
Domfo Ewuradze, hɛn Agyenkwa,
Bra na bɛhyɛ hɛn mu ma;
Jesus Siarfo,
Adɔ hɛn, kɔ do dɔ hɛn.

MHB 61
1 . ASAASE, fa wo ndze mpempem, 
Tow ndwom yi Bɛkyebo ayɛw; 
Yi N'ayɛw, Nyia aso tsie No,
Tɛkyerɛma dze dɛw tow N' ndwom; 
Asaase dze n'enyigye ndwom
Fi ekyirkyir, mbrɛ nyimpa tse,
Bɔkotow aka W'akɛseyɛ,
Atow W'ayɛyi, ehyira W' dzin.

MHB 61
2 . Hom mbetsie anwanwasɛm no,
Mbrɛ tsetse Nyame tumfo a
Ɔdaa N'enyimnyam edzi no,
Ɔmaa asorɛkye saan ekyir,
Ɔmaa po nsu daan afasu,
Ɔmaa yɛfaa po bun mu;
Israel mbabaa dzii ehurusi,
Tontoon tum a ɔdze gye nkwa.

MHB 61
3 . Nyia ɔtse ase, hyira Ewuradze; 
Hom nyi N'ayɛw wɔ mbea nyina, 
Ɔdze hɛn akra san ba nkwa mu,
Ne basa suo hɛn mu gyina. 
Yɛdze enyigye dze hɛn afɔr
Bogu W'afɔrmbukyia do,
Anohoba a yɛbɔɔ n' yaw mu n',
Yɛdze dɛw tua n' anapa.

MHB 61
4 . Ɔkra biara a osuro Nyia ɔtse
Ahengua do no Ne mbra n',
Ɔmfa enyigye mbetsie dza
Nyame ayɛ ama hɛn ntotɔserɛ;
Ber a yɛdze hɛn ndze do wɔ mpaabɔ m', 
Yehun N'enyigye nkwagye no,
Yɛkamfo No mbɔbɔrhu.

MHB 610
1 . Agyedzifo hɔn Kwankyerɛfo a  
lgya sor akwantufo kwan,
Bra na enye hɛn so mbɛtsena,
Yɛpɛ yɛatwer Wo nkotonoo,
Dze hɛn sunsum adan Wo nko
Ber a yɛnam ɔbra kwan mu.

MHB 610
2 . Ahɔho nye amamforafo, 
Wiadze ha ɔnnyɛ hɛn tsenabew;
Na yetwa mbusu bɔnsa yim',
Yɛper dɛ yebohu W'enyim,
Yɛpɛ ntsɛm yeedu hɛn kurom',
Hɛn domakoma fie wɔ sor.

MHB 610
3 . Yennyi mantsimadze wɔ ha,
Yɛhwɛ kurow a wonnhu no kwan;
Yɛhom do nantsew kɔ noho,
Yereper yeedu kan mbew no do,k
Jerusalem kurow krɔnkrɔn a ɔ
Tsease Nyame ɔkyekyeree n'.

MHB 610
4 . Yɛdze abotar tu empire n', 
Yegya fona wiadze 'i ekyir:
Fi ahoɔdzenm' kɔ ahoɔdzenm',
Hwehwɛ Jerusalem fofor n';
Hɛn mbɔdzembɔ nyina nye dɛ,
Yenya Jerusalem fofor n'.

MHB 610
5 . 'Wo a asoa hɛn bɔn nyina kɔ, 
Na adom hɛn bɔnfakyɛ kwa,
Yɛnam Wo do kɔ hɛn sor fie,
Yɛdze adwontow yɛsan Zion;
Hɛn 'nyimnyam Hen N'ahenkurow no,
Yɛrotow ndwom nna ɔrebɛn hɛn.

MHB 610
6 . Nyame dɔ ne mfar ma hɛn do
Nu hɛn ahoɔdzen mu kɔ kan
Yɛrokɔ Nyame bepɔw n' do
Yɛakɔdɔm mbakan Asɔr no,
Yɛdze dɛw bɛyɛ abɔtsir
Yeekehyia hɛn Sahen wɔ sor.

MHB 611
1 . Gya hɛn, ɔsor Egya, gya hɛn 
Wɔ wiadze po pramee do,
Gya hɛn, weɔn hɛn, kora hɛn, nyɛn hɛn,
Yennyi boafo dɛ Wo nko,
Naaso yɛwɔ nhyira nyinak
Sɛ Nyame ne hɛn Egya a.

MHB 611
2 . Agyenkwa, fa hɛn bɔn kyɛ hɛn; 
Hɛn mberɛwyɛ nyina Ɔwo nyim;
'Wo dzii hɛn kan nantseew wiadze,
'Wo tsee no mu yaw wenwen;
Eyɛɛ ankonam, dze berɛ,
Na fona kyiin sar no do.

MHB 611
3 . Hɛn Nyame Sunsum a 'risian, 
Fa sor dɛw hyɛ 'koma ma,
Na yɛmfa ɔdɔ mbɔ dɔ mu,
Wɔ enyigye a ɔnnsɛɛ dam',
Edom, dze kyɛ, weɔn hɛn yi dze,
Hwere rennsɛɛ hɛn asomdwee.

MHB 612
1 . Gya m', Kan dɔyɛfo wɔ sum a etwa ehyia yim' 
Gya m' ara kɔ!
'Nago n' yɛ sum, menye fie ntam' so war;
Gya m' ara kɔ!
Weɔn m'anamɔn, mimmbisa dɛ munhu
Mbrɛ kan hɔ tse, namɔn kor ara ma m'.

MHB 612
2 . Nkyɛ menntse dɛm, monnsɔɔr pɛn dɛ Woara 
Gya m' ara kɔ.
Nkyɛ mefa mo kwan, na muhum', afei
Woara gya m' ara kɔ!
Modɔɔ apɔmpɔmpɛ, na musuro mpo a,
Ntsɛn hyɛɛ me ma, mma nnkaa mfe a-etwam' kɔ.

MHB 612
3 . Wo tum ehyira me dze, ɔbɛda ho 
Egya m' akɔ
Atra sar, abo na nsu, 'kɛpem dɛ
Sum yi bɛpa;
Na adze kye a, adɔfo a mayew hɔn n'
M'bohu hɔn bio dɛ wɔreserew kyerɛ m'.

MHB 613
1 . O EGYA, gya hɛn wɔ asomdwee akwan mu;
Wo nsa enngya hɛn abamba a, yɛtɔ gon,
'Kyingye tu hɛn bo, 'werɛhow yɛ kɛse;
Gya hɛn Christ mu, nokwar, nkwa na kwan no.

MHB 613
2 . O Egya, gya hɛn wɔ nokwar akwan m';
Ammboa hɛn a, yɛtotɔ mfom abaw m',
Akɔndɔ na nsɛmfun sɛɛ hɛn mbabun,
Mpanyinyɛ a gyedzi na enyidar nnyi m' ba.

MHB 613
3 . O Egya, gya hɛn wɔ akwan pa no mu;
Sɛ hɛn nko nam a, yefintsiw enyifura m',
Sɛ yɛnam anafua sum kebii mu a;
Wo nkotsee na yɛnye W' tu hɛn kwan sɔnn.

MHB 613
4 . O Egya, gya hɛn kɔ sor ahomgye m',
Mbrɛ kwan n' bun na ne tantan tse biara,
Dɛw anaa yaw mu, dɛ mbrɛ ehwɛ a oye;
Kɛpem dɛ hɛn bra bedzi mu Wo mu.   Amen.

MHB 614
1 . SOR Egya, Ɔwo na edze hɛn
Aba ndɛ da yi mu sɔnn;
Ekyerɛ hɛn anamɔn kwan berɛww,
Ehwɛ hɛn do wɔ hɛn kwan m'.
Ɔbra m' Damfo na Kwankyerɛfo,
Yɛdze ndaase akoma brɛ W';
Sɛ nnyɛ Wo dɔ a ɔnnsakyer no a,
Nkyɛ yebesi dɛn akamfo W'?

MHB 614
2 . Mbɔrbɔrhu bi a ɔnnkɛpa da
Hyerɛn yie wɔ dza etwa m' mu,
Nhwɛdo mapa na ayamuyie 'dɔ
Bɛn hɛn fi ahyɛse kɔ ewiei,
Ɔdɔ na ntwitwagye mapa 
Wɔ hɛn nkyɛn daa daa nyina;
Nhyira a ɔdɔɔ so a yenntum nnkan
Dze kan hyɛnn ba hɛn kwan mu.

MHB 614
3 . Isum kebii aba hɛn kwan mu,
Hɛn ho apopo wɔ ehum n' mu;
Mununkum etwa hɛn ho ehyia sunkamm
Ma yennhu Wo su mbrɛ ɔtse:
Naaso Wo dɔ n' nngyaa hɛn hɔ dɛ 
Ankonam wɔ hɛn yaw m' da,
Na mboa a obiara dze maa n' nkyɛnko n'
Yɛ ahoɔdzen a ofir Egya W' nkyɛn

MHB 614
4 . Nkorɔfo a yɛdɔɔ hɔn kɔ gya hɛn,
Edzi kan wɔ akwantu ewiei;
Wɔrotweɔn ama hɛn akɔaba,
'Nuanom, mba na ndamfo so.
Sɛ ewiei hɛn akwantu n' bɔ adze
Na yɛyew fi enyi do a,
Egya, fa hɛn dua sum kebii m'
Nye hɛn nkɔ onnyiewiei kan mu.  Amen.

MHB 615
1 . Gya m', O gya m', Jehovah tumfo, 
Kwantunyi a menam sar do;
Meyɛ mberɛw, 'wo yɛ hoɔdzenfo;
Fa Wo tum nsa n' suo mo mu;
Sor edziban!
Nyɛn me ndɛ na mber nyina.

MHB 615
2 . Bue nsunyiwa hyɛnhyɛnn n' sesei, 
Mbrɛ yarsa nsu fi pem no;
Ma ogya na mununkum fadum
Ngya m' m'akwantu nyina mu:
Gyefo tumfo!
Yɛ mo mboa na me kyɛm daa.

MHB 615
3 . Na mudu Jordan nkɔnkɔnoa a, 
Bɔ mo suro ham ma ɔnhera;
Wu no kumfo, hɛll ne sɛɛfo,
Fa me kodu Canaan sɔnn.
Ayɛyindwom
Na medze m'bɛma Wo daa.

MHB 616
1 . EKYINGYE na awerɛhow anafua m',
Kwantufo kuw no pem do,
Wɔtow enyidar ndwom ahorow
Dze kɔ bɔhyɛ asaase do.

MHB 616
2 . Yehu kan a ɔkyerɛ hɛn kwan no
Wɔ hɛn enyim anafuasum m';
Onua suo no nua ne nsamu
'Kododur m' dua sum no mu.

MHB 616
3 . Nyame N' kan wɔ hɛn ho yɛ kor,
Ɔhyerɛn wɔ No nkorɔfo do;
Ɔpam sum na suro kɔ ekyir,
Ɔhyerɛn wɔ hɛn kwan mu.

MHB 616
4 . Hɛn akwantu botae yɛ kor,
Hɛn gyedzi a ɔmmbɔ adze yɛ kor,
Dza hɛn enyi da kwan yɛ kor,
'Nyidar kor a ofir Nyame.

MHB 616
5 . M-pempem hɔn ntseamu n' yɛ kor
Dɛ mbrɛ ofi akoma kor mu;
Aperdzi kor na mbusu kor,
Nyame m' nserabɔ kor hyɛ ase.

MHB 616
6 . Ekyirkyir onnyiewiei mpoano
No mu dɛw na osebɔ kor,
Hɔ na Egya tumfo kor no
Dzi hen wɔ dɔ m' afebɔɔ.

MHB 616
7 . Hom nkɔ do, 'nuanom akwantufo,
Hom mfa mbeamudua no nduom!
Mma hom mmfɛr, hom nko ɔko no
Nkɛpem dɛ yɛbɔhom nwin m'.

MHB 616
8 . Ɔnnkɛkyɛr, wɔsoɛr da n' bɛba
Na woebuebue ndakamaa;
Afei sunsum nyina bɔhwetse,
Ɔberɛ na sum bɔbɔ adze.

MHB 617
1 . HƐN frankaa kan hyerɛn,
Na ɔkyerɛ sor,
'Nyam ma Christ nsordaafo
Dze kɔ hɔn sor fie.
Yɛdze enyigye bɔ mpaa
Bɔ nsera wɔ sar n' do.
Yɛdze akoma kor
Tow ndwom wɔ hɛn kwan m'.

MHB 617
2 . HƐN frankaa kan hyerɛn,
Na ɔkyerɛ sor,
'Nyam ma Christ nsordaafo
Dze kɔ hɔn sor fie.

MHB 617
3 . Jesus, Ewuradze,
W'ananadze ha
Wo mba a woridzi dɛw
Etwa ehyia ha.
Mpɛn pii na yeefi W' nkyɛn
Na yɛatɔ dɔnsuar;
Kora hɛn, Agyenkwa tumfo,
Wɔ kwan tseabaa n' mu.

MHB 617
4 . Hɛn nda nyina m' kyerɛ hɛn
Kwan a yɛmfa do;
Gya hɛn konyim mu ara
Wɔ atamfo nyina do;
W'abɔfo nwowaw hɛn
Ber a mbusu abɛn;
Fa kyɛ hɛn na gya hɛn
Wɔ da bɔn no mu.

MHB 617
5 . Yɛnye ahotsewfo na
Abɔfo mbɔ m' wɔ sor,
Mbɔ mpaa nyi Wo ayɛw
Wo dɔ ahengua n' ho;
Ber a nserabɔ n' abɔ adze,
'Homgye na asomdwee m',
Jesus wɔ N'ahoɔfɛw m';
Nyɛ ndwom a ɔmmbɔ adze

MHB 618
1 . ENYIGYE akwantufo kuw,
Sɛ hom bɔkɔ hom enyim a,
Hom mfa Jesus ndzi hom kan,
Mma Jesus nyɛ hom Tsir.

MHB 618
2 . Sɛ hom fona ma nkorɔfo dɛ
Jesus a, hom dzi dɛw;
Sɛ kɔm dze hom dɛ Jesu a,
Ɔno hom so dzi dɛw.

MHB 618
3 . Mbeamudua a Jesus soae no,
Hom ara ntsi na ɔsoae;
Ahenkyɛw a Jesus soae no,
Hom ara ntsi na ɔsoae.

MHB 618
4 . Gyedzi a hom dze hu No n',
Enyidar a hom dze per n',
Ɔdɔ a ɔhaw dan hwɛ No nko n'
Bɛsan akɔ No nko hɔ.

MHB 618
5 . Nkodzen a ɔhaw hom adwen,
Awerɛhow a hom dzi no,
Nsɔhwɛ beberee a hom kɔ mu n',
'Wu nko na otum twa do.

MHB 618
6 . Ebɛnadze na ɔsom bo dɛ
N'egudze a ɔwɔ sor hɔ n'?
Ebɛnadze na ɔkyɛn
Atwer a wɔfow kɔ sor?

MHB 618
7 . Enyigye akwantufo kuw,
Hom mma hom enyi do sor,
Hɔ na hom haw kakra yi
Bɛma hom dza ɔsom bo.

MHB 619
1 . WONDUOM! Hɛn asɛm nye n';
'Namɔn na ndze mbɔ m',
Hwehwɛ dza ɔwɔ enyim,
Yenntwa hɛn kɔn 'kyir;
Ogya fadum no dzɛw
Dzi nsordaafo kan;
Hɛn Sahen dzi enyim yi,
Woana bɔbɔ hwea?
Hom mfa sar n' do nkɔ enyim,
Wɔ fona nye ɔko m';
Jordan pem wɔ hɛn enyim,
Zion ne kan hyerɛn.

MHB 619
2 . Enyimnyam mbordo koraa
Na Nyame esiesie,
Da kor ɔdze bɛma
Akra a wɔdɔɔ No n';
Enyi nnhun hɔn pɛn mpo,
Asowa nntsee da,
Wɔnnkaa hɔn ho asɛm,
Wɔnndween hɔn ho so,
Hom nduom, hom nkɔ hom enyim!
Hom nhyɛ akontar hyɛnn
Nkɛpem dɛ woyi enyim a
Yehu hɛn gyedzi.

MHB 619
3 . Borɔ ekyirkyir noho
Kuropɔn abantsen pue
Mbrɛ hɛn Nyame tse no;
Fie fɛɛfɛw n' hɛndze a;
Nhwehwɛ mbobow ara nko,
Sika hyerɛn n'abrɔn m',
Ahomka esutsen pem
Dze dɛw a wɔnnka ba.
Hom nduom, hom nkɔ hom enyim!
Wɔ Sunsum No tum m';
Akwantufo, hom nkɔ
Hom kan man no mu.

MHB 62
1 . ƆDƆ, mbrɛ osi dɔ, tserɛw ɔkrɔn!
Ɔdze dɛw hyɛ akoma ma,
Dɛ Nyame Ba, Nyame bɛfa
Hɛn nyimpadua wɔ nyimpa ntsi.

MHB 62
2 . Ɔannsoma ɔbɔfo biara
Wɔ bea a ɔkrɔn anaa osuar,
Nankasa faa hɛn nyimpadua,
Ɔbaa wiadze a ayew yi mu.

MHB 62
3 . Wɔbɔɔ no esu wɔ hɛn ntsi,
Odzii mbuada, ɔkɔm dzee No;
Hɛn ntsi ohyiaa nsɔhwɛ yaayaw,
Ɔkaa sɔhwɛfo n' gui maa hɛn.

MHB 62
4 . Ɔbɔɔ mpaa maa hɛn, kyerɛkyerɛɛ hɛn, 
Ɔyɛɛ Ne daa edwuma maa hɛn:
No dwumadzi, Ne nsɛnkyerɛdze,
Ne nsɛm nyina mu, ɔhwehwɛɛ hɛn.

MHB 62
5 . Woyii No hyɛɛ abɔnfo nsa,
Wɔkaa No mpire, dzii No ho fɛw,
Ɔsoaa 'nyimguase mbeamudua,
Hɛn ntsi oguu ohomtsen, wui.

MHB 62
6 . Ɔsoɛɛr fii wu mu bio maa hɛn;
Ɔfowee kɔr sor ma odzi hen;
Ɔsomaa No Sunsum brɛɛ hɛn
Dɛ ongya hɛn na ɔnhyɛ hɛn dzen.

MHB 62
7 . Nyia No dɔ nnyi mbanano agye
Nkwagye ama hɛn Ne Ba mu;
Enyimnyam nka Nyame Egya,
Sesei na nfesantsen nyina. 	  Amen.

MHB 620
1 . NYIA ɔpɛ akokodur n',
Ɔmbra enyim mbɔhwɛ;
Onyia no begyina daa,
Ehum na aahow mbra;
Abagura bi nnyi hɔ a
Ɔbɛma oeegyaa sua,
No suakan dɛ ɔbɛyɛ
Ɔkwantunyi no.

MHB 620
2 . Hɔn a wɔkeka nsɛmbɔn
Twa no ho aprɔw n',
Wogu hɔn enyim ase,
N'ahoɔdzen mu piw,;
Gyata bi nnkopuw no,
Ɔnye ɔkraban bɔko,
Na obenya ndzinoa dɛ
Ɔyɛ kwantunyi.

MHB 620
3 . Sunsum bɔn bi nnyi hɔ a
Obogura n'abaw;
Onyim dɛ ewiei no
Obenya daa nkwa.
Nsusuhum nyina boguan;
Onnkosuro dza wɔka
Ɔbɛyɛ edwuma ber nyina
Ayɛ kwantunyi.

MHB 621
1 . JESUS yε Oguanhwεfo pa;
Jesus wui gyee nguan no nkwa;
Ɔyε m’dze, meyε Nedze;
Dza mihia No mu n’ minya,
N-kwà ahomgye edziban, ’
Nyame mu ndzepa biara.

MHB 621
2 . Jesus dɔ nà ɔweɔn Nedze,
Ɔnyεn m’ ’dzidzflaea pa do,
Ɔma me da famu dzinn,
Ogya m’ kɔ abodwee nsu ho:
Menye No kɔ beebiara a,
M’akoma mu dεw bu do.

MHB 621
3 . Meyar a ɔma metsé apɔw,
Ogya me kɔ asomdwee mu;
Okenyan me kré a ɔahaw,
Ɔma tsénenee tsim mo mu;
Ɔno a obowui gyee me n’,
Ɔda ho dɔ m’ - menntsé ase!

MHB 621
4 . Nyame dɔ bεda ho efua m’,
Ɔda bohwε m’ do akɔ ewiei;
M’enyigye nda nyinara
Mibedzi no W’asɔrfi m’,
Kεpem dε m’botù aba W’ fie,
Wo sor fie a ɔwɔ hɔ daa!

MHB 622
1 . EWURADZE, kyerɛ m' kwan
Ma ɔnda hɔ;
Mibetsie W'asɛm no,
San si do bio;
Munntu anamɔn kor gyedɛ muhu
Kwan kor a Ɔwoara bɛkyerɛ me.

MHB 622
2 . Ewuradze, munnhu adze,
Yɛ kan ma me;
Fua no tu m'akoma,
Munnhu adze:
Suo me nsamu na ma mindzi Wo nkyɛn,
Mma mo nko monnkɔ, yɛ me Kwangyafo.

MHB 622
3 . Ewuradze, abotar m'
M'bɔtwer, etsim;
Menngye W'asɛm ho kyim,
M'enyidar tsim;
Metar Wo ho a mebɛyɛ dɛn ahera,
M'awerɛkyekyer, Agyenkwa, Kwangyafo?

MHB 623
1 . MENYE annda dɛ ebɛba abɛfa
M'akoma bɔbɔfo 'i ayɛ Wo fie,
Dɛ Ɔwo ahemfo Hen bɛba abɔsoɛ
Mo mu edzi bɛyɛ dɔnhwer kor mpo;
Naaso ewɔ ha daa dɛ ibehyira m',
Aboa m' na eyi mo bɛn adzesoa n'.

MHB 623
2 . M'enyi annda dɛ m'benya W' Kwankyerɛfo,
Ma aagye m' taataa, atsentsen m'anamɔn;
Sɛ mohwe ase a, suo mo mu, motɔ gon a,
Gya m' nkakrankakra kɔ kwan pa no mu.
Naaso ewɔ me nkyɛn aber biara,
Eyɛ me Pamfo na Werɛkyekyefo.

MHB 623
3 . Monnkɔ mbrɛ Ɔwo gya me daa nyina,
Mennyɛ aso mma Wo ndze a ewasa m' no;
Meka kan afofor bi do, na mo bɔn m',
Kakraabi na mehyɛ m' Nyɛnko ebufuw;
Naaso idzi yaw mpo a, inngya me hɔ,
Mbom eweɔn Wo tsenabea wɔ m'akoma m'.

MHB 624
1 . JESUS, dzi hɛn kan,
Ma yennya ahomgye,
Na kwan no nnyɛ enyigye mpo a,
Yɛbɛka W' do berɛww a yennsuro;
Fa Wo nsa gya hɛn
Kɔ hɛn Egya fie.

MHB 624
2 .  Sɛ kwan yɛ hu dɛn,
Sɛ atamfo bɛn a,
Mma suro gyangyan bi mmen hɛn,
Mma ɔdɔ na enyidar mmbɔ hɛn;
Yɛnam atamfo m'
Kɔ hɛn efiefi.

MHB 624
3 . Ber a yɛper ahotɔ
Fi yaw dzendzen mu,
Ber a nsɔhwɛ fofor hyɛ hɛn do n',
Owura, ma hɛn abotar ndzi mu,
Kyerɛ hɛn bea hyɛnhyɛnn a
Yennsu wɔ hɔn bio n'.

MHB 624
4 . Ber a 'saase na wimu
Yew hɛn enyi do n',
Ber a yɛnam 'wu m' hwɛ heaven kwan
Na wɔdze hɛn bɔn nyina akyɛ hɛn, 
Fi Wo kan man n' mu
Frɛ hɛn Nyame fie.

MHB 624
5 . Jesus, dzi hɛn kan,
Ma yennya ahotɔ;
Sor Kandzifo, kɔ do gya hɛn,
Wowaw, weɔn hɛn, kyekye hɛn werɛ, 
Kɛpem dɛ hɛn nyina
Bodu hɛn Egya fie.  Amen.

MHB 625
1 . MEMA m'enyi do hwɛ mbepɔw n',
Hɔ na mo mboa fi ba;
Me bambɔ fi Ewuradze hɔ ba,
Ɔno a ɔbɔɔ sor na ase.

MHB 625
2 . Ɔremma w'anan mm-patser,
Na ɔronntɔ nkom so:
Hwɛ, Nyia ɔhwɛ Israel do no,
Ɔnntɔ nkom, na ɔnnda.

MHB 625
3 . Ewuradze nkora w' No nwin ase,
Ongyina w'abanyimfa;
Bosoom nnkɛsɛɛ wo anafua,
Ewia nnsɛɛ w' adzekyee.

MHB 625
4 . Ewuradze bɔkora wo kra do,
Ɔbɔhwɛ wo yar ber m';
Ɔdzekɔ 'i w'edzifir na mbae
Nyame bɔhwɛ afebɔɔ.  Amen.

MHB 626
1 . MOROHWEHWƐ nyamesuro
Nhyehyɛɛ bi wɔ mo mu,
Ɔnye bɔn ho adwendahɔ a
Ɔma metse ne yaw.

MHB 626
2 . Mepɛ kwan a m'bɛfa do metu
N-tuw na akɔndɔbɔn,
Medze esiw 'kwankwambɔ pɛ kwan,
Medze bodum bɔn gya.

MHB 626
3 . Dɛ monnkɔtɔ dɔnsuar mmfi W' hɔ n',
Mennka W'ayamuyie fi n',
Ma m' etsidaa wansawansa
Na enyidahɔ akoma.

MHB 626
4 . Nyame, ma m'adwendahɔ nyɛ
Dza obiara enyi gye ho;
Na nyan me kra, ber a bɔn abɛn,
N'enyi do ntsetsew no.

MHB 626
5 . O nkyɛ me kra a wɔatsetse n' yie 'i
Eehu dza ofura adwen,
Ɔaatwe m' akɔ bɔgya no ho,
Bɔgya a ɔma ahosan.

MHB 627
1 . MBRƐ adom ba a enyi si gye
Wɔ no bɔnfakyɛ ho a!
Osu dɛ: Me fie nnyi ase ha,
Meper me fier wɔ sor!
Ɔman a nyimpa enyi nnhu,
O menam gyedzi m' hu;
'Homgye man, 'hotsewfo enyigye,
Heaven a woesiesie ama m'.

MHB 627
2 . Meyɛ hɔho wɔ wiadze ha,
'Hobrɛadze m' mosoɛ ha;
No mu enyigye na fona
Nnkenyan enyidar na suro;
Mber tsiabaa siw n'adzesɛɛ ano,
No mu dɛw twa mu ntsɛm;
O mbom ahomka a meka do n'
Betsim hɔ afebɔɔ.

MHB 627
3 . Jerusalem a ɔwɔ sor hɔ n',
Menam adwontow m' kɔ hɔ;
Metse ase yi, m'enyidar, dɔ,
M'akoma, kra, wɔ hɔ.
M'Agyenkwa a wɔakrɔn N' gyina hɔ,
Sɔfo mbɔbɔrhufo,
Ɔda ho tsen N'epir nsa n'
Twe me kɔ No bomu.

MHB 627
4 . O hɛn enyidar yɛ nhyira dɛ!
Ber a yɛwɔ asaase 'i do,
Ɔkyɛn dɛ yɛka sor tum hwɛ,
Na yɛtwe dɛm da n' bɛn;
Yɛtse dɛ wusoɛr na abɛn,
Hɛn bra hyɛ Christ No mu,
N'enyimnyam fɛɛfɛw a ɔwɔ ase ha n'
Hyɛ hɛn nyimpadua ma.

MHB 628
1 . HOM a hom yɛ hom Wura Ne pɛ,
Hom akoma nyɛ botoo daa;
Dabiara hom nka hom bɔn,
Hom a hom nantsew tsenenee mu;
Akra pa a hom wɔ adom mu,
Hom nhwehwɛ hom Ewuradze.

MHB 628
2 . Akra a hom enyi gye mper
Nkɔ sor a ɔyɛ krɔnkrɔn no;
Hom ngye N'anohoba no,
Nye adom a ɔwɔ dze ma;
Hom nka do, mma wɔnngow mu,
Kɛpem dɛ hom hu N'enyim

MHB 629
1 . DZA Nyame nyansafo pɛ ayɛ,
Ɔbɛma, anaa ɔnnkɛma,
Na onyim m'ehiadze nyina yie
Sen dza me mpaabɔ ka.

MHB 629
2 . Dem nhyira a memmfata yi
Ahyɛ mo mfom kwan n' nsew;
Na beebiara a matɔ dɔnsuar n',
Ne ntsea san me ekyir.

MHB 629
3 . Dem ɔdɔ mu ndzepa piigyan n',
Ntseasee wɔ mu koraa;
Okenyan mber ɔnye adwen
Wɔ eyiedzi dɛɛdɛw m'.

MHB 629
4 . Owu yɛ dɛ kwan bi a oesiw,
Na obue kɔ kan mu,
Na ɔba onyifurafo biara
Nntɔ gon mmfi Egya enyim.

MHB 629
5 . Afei 'hwɛyie na nkodzen ba,
Nam witɔree m' nkaakaa
Dɛ mbrɛ wohu mbepɔw wɔ ekyir
Ber a wɔatra edu bea pa.

MHB 629
6 . Abrabɔ mu dede nyina
Bɔ mu yie wɔ ndwom mu,
Na abrabɔ aperdzi bea nyina
Yɛ berɛww taa dzin koraa.

MHB 629
7 . Afei sunsum hyɛ ase pa,
Ma anee mframa so bɔ;
Na mubue m'akoma nyina
Mu dze ma dɛm da no.

MHB 63
1 . ONYAME dɔ a no bun nnyi ase, 
Jesus mu Nyame da edzi;
Hwɛ mbrɛ W'enyimnyam hyerɛn pa!
W'ayarsa nsu pem mbea nyina!

MHB 63
2 . Epɛ nye woananom atsena?
Ndzebɔnyɛfo, bɔnnyiayɛfo: 
Onyankopɔn, tɛkyerɛma bɛn 
Botum akyerɛ Wo dɔ na adom?

MHB 63
3 . Dɛw mu yɛdze akoma m' ndaase 
Gye dza Wo dɔ pɛ ka kyerɛ hɛn,
Fa W' enyigye nyina ma hɛn, 
Yɛdze hɛnho nyina ma Wo.

MHB 63
4 . Yɛdze hɛn honam, 'kra, sunsum, 
Hyɛ Wo dɔ nye W'ayamuyie nsa:
O ma Wo krɔnkrɔnyɛ ntsena hɔ,
Na sɔw hɛn ano dɛ Wodze.

MHB 63
5 . Enyimnyam Hen, W'adom kɛse n'
Bor hɛn adwen no do koraa;
Hɛn bɔn mpo dɔɔ so dɛn ara a,
W'ehumbɔbɔr bor ne nyina do.

MHB 63
6 . Ewuradze, da Wo nkwagye edzi,
Ma hɛn akra Wo sor ahoɔdzen;
Na yennsuro dɛ yɛkɔ enyim,
Wɔ asaase na hɛll etumfo m'.

MHB 630
1 . O MA hɛn kan, ama yeehu
Nyansa a Wo nko tum dze ma no;
Ama nokwar aakyerɛ hɛn kwan,
Na nhyira aaba beebi a yɛbɛtsena.

MHB 630
2 . O ma hɛn kan, ama yeehu
Esintɔ a ɔwɔ nyimpa n' nyimdzee m',
Hɛn adwen a ohinhim n' yaadan ama W',
Yaadɔ W'asɛm pa no yie daa.

MHB 630
3 . O ma hɛn kan, ama yeesua
Dɛ bra a 'Wo nnkaho n' yɛ owu;
Hɔn a wɔdze akoma a osi pi
Ba Wo hɔ n', yeehu hɔn dɛw pa.

MHB 630
4 . O ma hɛn kan, 'werɛhow na yaw m',
Yɛmma hɛn akoma a ɔaberɛ n' do,
'Dze eehu dɛ mbeamudua n' yɛ mfaso,
Na yeehyira No dɔ a osuma n'.

MHB 630
5 . O ma hɛn sesei; ndaamba
Wiadze abrabɔ nyina twa mu a,
Yeehu abow a woebue n' wɔ Wo mu
Dze kɔ fie a 'wu nnyi m' afebɔɔ.    Amen.

MHB 631
1 . NANTSEW kan n' mu: na ibohu 
Ɔdɔ fɛkuwbɔ no a
No Sunsum nko tum dze ma no
Nyia odzi hen sor wɔ kan m'.

MHB 631
2 . Nantsew kan n' mu: na ibohu 
Dɛ w'akoma ayɛ N'dze koraa,
Nyia ɔtse kan a fua biara nnyi m' mu
Sum biara nnyi No mu.

MHB 631
3 . Nantsew kan n' mu: na ibohu 
Dɛ wo sum etwa m' kɔ,
'Siandɛ dɛm kan n' ahyerɛn wo ho,
No mu na da pa wɔ.

MHB 631
4 . Nantsew kan n' mu: na 'wumaa mpo
Nnkenya sum bi ama w';
Enyimnyam bɛpepa no sum,
Christ edzi nyim wɔ do.

MHB 631
5 . Nantsew kan n' mu: wodze bɛyɛ
Kwan a nsoɛ wɔ m' mpo a, ɔhyerɛn;
Adom ntsi Nyame bɛtsena w' mu,
Nyame Noara nye Kan.

MHB 632
1 . M'AKOMA Wura, yɛ dza osi m'enyi do;
Minnyi biribiara bio, gyedɛ Wo nko
'Dzekyee anaa adzesaa, Ɔwo, nye m'adwen pa,
Minyan anaa meda a, Ɔwo yɛ m' kan.

MHB 632
2 . Yɛ m' Nyansaa, Ɔwo m'Asɛm nokwafo;
Mowɔ Wo nkyɛn, Ewuradze, 'nye m' wɔ hɔ;
Eyɛ m' Egya kɛse, meyɛ W' ba pa;
Sɛ etse mo mu a, menye Wo yɛ adze kor.

MHB 632
3 . .Ɔko no mu, yɛ m'akokyɛm na peaa,
Yɛ m'enyimpa, Ɔwo yɛ dza mepɛ;
Eyɛ m' kra n' tsenabew, yɛ m'abantsentsen,
O mo Tumfo, pegya me kɔ heaven.

MHB 632
4 . Mennka ahonya anaa ayɛyi hun do,
Eyɛ m'egyapadze, sesei na daa;
Wo nko na idzi kan wɔ m'akoma m',
Heaven Ɔhempɔn, eyɛ m'akoradze.

MHB 632
5 . Heaven Ɔhempɔn, nsa aka konyimdzi n',
Ma minnya sor, heaven Ewia hyɛnhyɛn n'
M'akoma Wura, dza ɔbɛma biara,
Yɛ dza osi m'enyi do nyinara Wura.

MHB 633
1 . O adom Hen, fi sor ahengua n' do 
Fa dɔ hwɛ na tsie hɛn mbɔbɔr su.

MHB 633
2 . Hwɛfo pà a edze bɔgya tɔɔ Wo nguan, 
Kora Wo nguankuw a wɔnnkyɛr kwan fom.

MHB 633
3 . O Pomfo pa, Wo wu mu na agye hɛn: 
Ma abɔn awerɛhofo daa nkwa.

MHB 633
4 . Sor Edziban, yɛdze Wo nyɛn hɛnho: 
Pin bɔboa hɛn akra hɛn hia ber mu.

MHB 633
5 . Apatasu, ndzebɔnyɛfo Dɔfo, 
Edɛw na siar nsunyiwa a ɔnnsa da.

MHB 633
6 . Ao, fa sor adom kyekye hɛn werɛ; 
Yi W'enyim fɛɛfɛw n' enyimnyam kyerɛ.

MHB 633
7 . Adzekyeem' mununkum, adzesaam' ogya, 
Bɛn hɛn na dan hɛn sum ma ɔnyɛ kan.

MHB 633
8 . Nye hɛn nnantsew, nye hɛn kwan daa daa, 
Hɛn nkwam' na wum' Werɛkyekyer, Tum, Gyafo.

MHB 633
9 . Fa Wo dɔ enyi n' gya hɛn kwan daa daa, 
Na fa hɛn du hɛn sor fi nom' sɔkyee. Amen.

MHB 634
1 . WO kra sekyɛ botum ɔbra n'ehum,
Ber a nsuframa dzendzen robɔ yi?
Ma asorɛkye dzendzen retsetsew nhama m',
Wo sekyɛ betsim, anaa obegyina dzen?
   Sɛ ɔbra pram, ma asorɛkye bu a,
   Dɛm sekyɛ yi kora hɛn kra pintsinn;
   Ɔmontan ɔbotantsim a onnhim,
   Na otsim hɔ pintsinn wɔ Gyefo No dɔ m'.

MHB 634
2 . Wo sekyɛ botum egyina suro ber mu
Ehumtu kɛse nye abotar enyim?
Ber a po nye mframa tu hɔn tsir gu do n',
Ana nsu bɛpram ebunkam wo hɛmba?

MHB 634
3 . Wo sekyɛ botum wu n'esuyirii?
Ber a nsu nwinwin twa w'ahomtsia do?
Asorɛkye dzen mu mpo eronntɔ bahaw
'Siandɛ wo sekyɛ tsim enyidar man n' mu.

MHB 634
4 . W'enyiwa bohu anapa kan fɛɛfɛw n'
Zion sika kurow na ahɛndwirii hyɛnhyɛn n'
Ber a ɔbra n'ehum bɔbɔ adze nwionwion n',
Ibodwir sɔkyee wɔ ɔsor mpoano hɔ?

MHB 635
1 . JESU, mo N'okwar, Kwan,
Me kan a ennyew da,
Mo bͻn anamͻn tsim Wo do, .
’Wo begya m’ abamba.

MHB 635
2 . Me Nyansaa, Kwankyérɛfo
Ͻwo yɛ mo Pomfo,
O mma mimmfi Wo nkyɛn ara da
Anaa W’akwan so do!

MHB 635
3 . Kyérɛkyerɛ m’ enyigyadze
Na mendan W’ adze nyina m;
O m'Ewuradze, mma nngyaa me da,
Mbom, dͻ me kͻ ewiei!

MHB 635
4 . Fa me dua ogya na nsu m,’
Kodu ahonya bea hͻ;
Kyérɛ me ndowm fofor ma montow
Ber a mo ho astew adom m’.

MHB 635
5 . O yɛ m’ dɛ Ͻwo ara,
’Saana meetu efi ha!
Gye me to m’ na ma mentséna ha
Na siesie me wͻ dͻ m’.

MHB 635
6 . Ma mentséna ndzi W’ dase
Ber a bͻn nyina asé etu n;
Gye me kra a nkekaa nnyi ho no,
Na fa m’ kͻ Nyame fie.  Amen.

MHB 636
1 . WIADZE kan, hɛn anan a agogow n' hinhim
Wɔ ekyinkyin pii m',
Naaso 'bekyiaa hɛn akoma bɔbɔfo n',
'Napa Woraba;
Emaa yɛmaa hɛn enyi do tsim sor
Dze hwɛɛ ewia hyɛhyɛnn no n'enyimnyam.

MHB 636
2 . Tsetseber a etwa m' n', yɛyeew hɛn fie kwan;
Nna yennhu adze;
Hɛn enyi furae, hɛn anamɔn tɔɔ dɔnsuar;
Yeennhu Wo koraa!
Na Ɔwo Ewuradze hun hɛn mbɔbɔr;
Wo nsa kaa hɛn enyi ma obuebuei.

MHB 636
3 . Sesei Alleluia gyegye hɛn kwan m' 
Enyigye mu;
Wo dɔ eyi hɛn yaw na adzesoa duudur
Kan wɔ hɛn enyim;
Enyimnyam nka Wo, Ɔwo a W' dɔ agye hɛn,
'Nyimnyam nka W' wɔ ndzɛmba akɛse a ayɛ ntsi.

MHB 636
4 . Owu hwirom na 'wumaa konyim wɔ hen?
Yaw nyina wɔ hen?
Ber a twamutam a ɔkata wo do n' wo Hen 
Atsew mu yi?
Wiadze kan, yɛtse dɛ Ɔwo refrɛ hɛn
Kɔ W'onnyiewie kan na dɔ fie no mu.

MHB 637
1 . BER n'anhwea no remen ntsɛm
Heaven adzekyee n' yi enyim;
Wi puei ber a m'enyi daa kwan,
Da pa dɛɛdɛw n' aba,
Esuom yɛɛ sum dodoodow;
Adzekyee kan abɛn ,
Na enyimnyam mapa wɔ
Immanuel Ne man m'.

MHB 637
2 . Hen n' wɔ N'ahoɔfɛw m' wɔ hɔ n',
Yehun N'enyim petee;
'Kwantu a odzi mu na yetui,
Sɛ 'wu esuom wɔ mu mpo a;
Eguambaa n' nye N' nsordaafo
Gyina kokwaa Zion do,
Na enyimnyam mapa wɔ
Immanuel Ne man m'.

MHB 637
3 . O Christ, Ɔwo yɛ fapem
'Dɔ bura fɛɛfɛw a ɔdɔ;
Manom wiadze esu ahorow,
M'bɔnom papa wɔ Sor;
Na po yantamm bi w hɔ a
N'ehumbɔbɔr n' pem wɔ m',
Na enyimnyam mapa wɔ
Immanuel Ne man m'.

MHB 637
4 . Ehumbɔbɔr nye atsɛmbu m'
Ɔwo awen me mber
Na ampa, awerɛhow bɔsu n',
Wo dɔ n' pepaa no koraa;
M'benyira nsa a ogyaa me no,
M'behyira akoma a ɔhyehyɛe,
Ber a wɔahyɛ N' enyimnyam wɔ
Immanuel Ne man m'.

MHB 638
1 . NYAME Nyansabuakwa,
Hɔn Hen nye Agyenkwa,
Abɔfo a wɔwɔ ase ha
Mfa hɔn ayɛyi mbrɛ Wo.

MHB 638
2 . No dɔ kokroko na 
N'apam nye N' nhwedo pa
Kora hɛn sɔnn fi bɔn na owu mu,
Na efirsua yaayaw mu.

MHB 638
3 . Ɔbɔkora hɛn akra
Na ɔatsew ho nwionnwionn,
Wɔ N'enyim enyimnyam no mu,
Wɔ sor enyigye pa m'.

MHB 638
4 . Aba a wɔasan mu eyi n'
Behyia wɔ ahengua n' ho;
Wobehyira N'adom nwanwa n',
Wɔaka N'anwanwadze.

MHB 639
1 . CHRIST a onyim No nguan nyina
Bɔhwɛ hɛn nyina do sɔnn;
No bɔgyaa no anaa
N'amandzehu no
Rennyɛ kwa ara da,
Dɛ ɔtɔɔ hɛn ntsi n'.

MHB 639
2 . Minyim me Nyame tsen,
Ɔno na motwer No;
Dza mowɔ, meyɛ nyina
M'enyindado nyina
Dza mekeka hwɛ n' ha
Yɛ nokwar pefee.

MHB 639
3 . Jesus, gye mo sunsum,
Motwer Wo bra na su;
Fa 'guan yi kɔ fie na
Ahwehwɛ n' biara;
Kora ɔkra yi do sɔnn
Na Ɔwo atɔ no.

MHB 64
1 . Ayɛyi nka Ewuradze, Tumfo, abɔdze nyina hen; 
O me kra, yi N' ayɛw, Ɔno nye w' ahom na nkwagye;
Hom a hom tse,
Enuaam na nkyerɛbaa, hom mbra,
Hom ntonton No enyigye mu.

MHB 64
2 . Ayɛyi nka Ewuradze a otu w' edwuma 
    mpon, weɔn wo,
Ampaara Ne yie nye N' adom ka wo do daa wɔ ha:
Dwen ho bio hwɛ
Dza Otumfo No tum yɛ,
Sɛ ɔdze No dɔ fa w' nyɛnko a.

MHB 64
3 . Ayɛyi nka Ewuradze, ɔno a ehumtuber no mu, 
Ɔno na ber a abɔdze nyina etwa ayer wo no,
Ɔma wogyaa,
Begyabegyayɛ taa dzinn,
Ɔma ehum na po yɛ komm n'.

MHB 64
4 . Ayɛyi nka Ewuradze, ɔno a ber a bɔn na sum agye, 
Ɔno na abosonsɔrfo dzi nyim mmbu papayɛ bi a
Ne kan hyerɛn,
Pam sum mu ewurkadze,
N' adom bɔ esiarfo ho ban.

MHB 64
5 . Ayɛyi nka Ewuradze! Ao, dza ɔwɔ mo mu 
     nyina ntonton N'!
Dza wɔwɔ nkwa nye ahom m-fa ayɛyi mbra N' enyim!
Wɔmma Amen
Ngyegye bio wɔ nkorɔfom'
Yɛtonton No enyigyem' daa.

MHB 640
1 . WITƆREE, 'wimbir woraba,
Na frɛ kor a wɔdze afrɛ m'!
Na asorɛkye a orubu n' bɛda fɛmm,
Ber a migyina po enyim n;
Asorɛkye a orubu a ɔtse dɛ ɔada n',
Ɔnnkɛkyerɛ hwee koraa,
Ber a dza opuei fii bun yantamm no mu
San kɔ n'anan m'.

MHB 640
2 . Serɛmen na ewimbir dɔn n',
Na afei n'ekyir sum no!
Na mma wɔmmfa awerɛhow nngya me kwan
Ber a mesi m' no,
Kaansa yefi bea na ber yi mu mpo a,
Nsuyirii n' dze m'bɔkɔ ekyir,
Ber a mefi wiadze yi mu n', minyim dɛ
M'bohu Sutwafo n' enyim.

MHB 641
1 . BER a ’werɛhow ahyɛ mo do ’I,
Me Nyame yɛ m’ kyɛfa
Kodu dͻnhwér a ͻdze
Mo sunsum bɛma Wo n’.
Ber a honam na nkwa agow,
Tsen Wo nsa mu na gye
Me kra to W’abaw mu
Kodu dɛ minyan Wo m’.

MHB 641
2 . Anapa wi bɛhyérɛn
Ewimbir kan bͻtͻ m’,
Dɛm na ase ha kan n’ tse,
Sor dze n’ ͻnnsesa da;
Nyɛnko nnhwɛ nyɛnko enyim,
Kor dzi yaw wͻ mpoano;
Wo mba dze wommpue mmfi
Wo bea krͻnkrͻn no do.

MHB 641
3 . Mununkum kata hɛn do;
Yennsuro asehwe biara,
Yɛpɛ edu koko n’ do,
Hͻ na mboa pii fi ba:
Ͻhyérɛn wͻ anafua ber m’,
Ewufo twa m’, ba W’ hͻ,
Ͻwo a ayɛ anapa kan;
O ewiei n’ mma mmpa hɛn!

MHB 642
1 . BER a adzesaa rotɔ mo nkwa da do,
Na ehum tu bea a ewia mmbɔ wɔ hɔ n'
Metse ndze ekyirekyir sum mu refrɛ
M'anan kɔ bea a minnyim.

MHB 642
2 . Sɛ biribiara rifi mo ho akɔ a, bɛn me,
Asaase, wi, fie ndzɛmba, sum na kan
Na enyimtsewee a ɔma me nkenyan,
Ɔdɔ a ɔgye mo do.

MHB 642
3 . Dza mowɔ nye Ɔwo Egya; ma Wo Sunsum
Nka mo ho nkyekye mo werɛ, nsuo mo mu;
Memmfata ahodze pa abow, memmfata berɛw,
Anaa sika abrɔn.

MHB 642
4 . Oye ma m', me papa na bɔn wɔnnkan;
Na ɔnam W'adom pii do ntsi edze kyɛ,
Na muhu Wo dɛ' roto nsa afrɛ me
Akɔ tsenabew a ɔsɛ m'.

MHB 642
5 . Ndwom dɛɛdɛw a asaasaa do wɔ hɔ a metse n',
Me bɛpɛ esua ndwom fofor krɔnkrɔn n' tow,
Na ewiei n' W'ayarsa ndua no ase no
M'benya nkwa a mo kɔn dɔ n'.   Amen.

MHB 643
1 . SƐ wiadze yi twa mu wie a ,
Sɛ ewia a ɔhyerɛn yi tɔ mu a,
Yɛnye Christ gyina enyimnyam m',
Mohwɛ ɔbra n'ewiei mu nsɛm a,
Dɛm ber n' ankasa na m'bohu
Kaw a medze W', Ewuradze.

MHB 643
2 . Sɛ mibegyina ahengua enyim
Hyɛ atar fɛɛfɛw a ɔnnyɛ m'dze,
Sɛ muhu W' dɛ mbrɛ Ɔwo tse a,
Medze akoma a bɔn nnyi m' bɔbɔ W',
Dɛm ber n' ankasa na m'bohu
Kaw a medze W', Ewuradze.

MHB 643
3 . Sɛ metse heaven ayɛyi
Ngyegyee dzendzen wɔ m'asomu,
Tse dɛ esu dzendzen n' dede,
Ne dɛw tse dɛ sanku ndze a,
Dɛm ber n' ankasa na m'bohu
Kaw a medze W', Ewuradze.

MHB 643
4 . Wɔammpaw m' wɔ me papa ntsi,
Wonyaan m', munguan mfi ebufuw m',
Dɛ munsuma me Gyefo nkyɛn,
Fa Sunsum no tsew mo ho,
Nyame, kyerɛ m' asaase 'i do,
Ma mo dɔ nkyerɛ kaw a medze W'.

MHB 644
1 . NKWA na 'wu Tsɛmbuafo,
W'atsɛmbu bea enyim
Enyigye krɔnn anaa afɔdzi mu,
Yebehyia m' ntsɛmara;
Woesiesie hɛn akra ama
Da kɛse a ɔtse dɛm n',
Fa ahwɛyie a ɔsɛ hyɛ ma,
Kenyan hɛn ma yɛnsɔr.

MHB 644
2 . Yɛbɔ mpaa dze tweɔn da n',
Dɔnhwer huuhu a wonnyim,
Ber a ehyɛ ahentar na tumdzi n',
Bɛsan efi sor aba ha,
Bɛkyebo, Egya Ne Ba n',
Bobu nyimpa nyina atsɛn,
Enye Egya n' No sor dɔm nyina
'Dze W'enyimnyam adom nyina.

MHB 644
3 . O ma wonhu hɛn dɛ
W'asɛm ho setsiefo,
Yɛnyɛ aso pɛnn mma abɛn no,
Na yɛrohwehwɛ hɛn Wura;
O ma yɛmper yennya
Dodow mfora esiarfo n',
Na yɛnweɔn ara dɛ yebenya
Ahomgye a onnyi ewiei.  Amen.

MHB 645
1 . EBUFUW da no a ɔyɛ hu n',
Ber a sor na asaase botwa m' no,
Bɔn no tum benya egyinaanan a?
Yebesi dɛn ehyia da huuhu n'?

MHB 645
2 . Ɔsor dze gyaramee wodow
Dɛ nwoma bi a wɔabobɔw,
Dede na nkekamu huuhu
Kenyan abɛn a onyan ewufo n'.

MHB 645
3 . O dɛm da n', dɛm enyiber da n',
Ber a yefi dɛtse m' kɔ atsɛmbu m' n,
O Christ yɛ abɔn kyirtaafo
Kaansa sor na asaase twa m' mpo a.  Amen.

MHB 646
1 . Ebufuw da! Ao, nyinsuwa da! 
Dza nkɔnhyɛfo kae n' abam',
Sor nye asaase rotɔ nso.

MHB 646
10 . Eku Woho ara ahwehwɛ m', 
Atɔ m' wɔ fona mbeamudua n' do;
Aso dɛm adom yi nyɛ gyan?

MHB 646
11 . Ɔtsɛmbuafo tseneenyi, 
Dom hɛn brafi ho bɔnfakyɛ,
Ansaana werdzi da n' aso.

MHB 646
12 . Midzii fᴐ; medze nyinsuwa gye
M'enyimguasebra nyina tom';
Nyame, meserɛ W', fa mo ho kyɛ m'.

MHB 646
13 . Egyee ɔbaa dzebɔnyɛnyi n', 
Edze wifo n' no bɔn kyɛɛ no,
Mo so ama menya enyidar.

MHB 646
14 . Me mpaabɔ na mo mbɔɔ nnsɛ  hwee,
Naaso, Nyame, kyerɛ W'adom
Na gye m' fi onnyiewiei gya n' mu.

MHB 646
15 . Ao, fa me ka Wo nguantsen n' ho, 
Mma mmpem m' adze nnka mberɛkyi n' ho,
Mbom ma m' do si W'abanyimfa.

MHB 646
16 . Mifi m'akoma mu bu ntwɛr, 
Hwɛ, mo nnuho ayɛ dɛ nso;
Sɛ m'ewiei to m' a, ɔno boa m'.

MHB 646
17 . Mewu o! Su na ewuotwa da n' a! 
Nyimpa fi huntumam' reba n' a,
Onsiesie noho mma atsɛmbu.

MHB 646
18 . Ao, Nyame, hu n' mbɔbɔr na gyaa n',
Tse ma hɔn a Jesus ehyira,
Dom hɛn W'ahomgye a onnyiewiei.
		Amen.

MHB 646
2 . Akomatu a ogura nyimpa, 
Ber a Tsɛmbuafo n' fi sor besian,
Ɔno a ɔka a, obi nnka bi.

MHB 646
3 . Totorobɛnto ndze huhu, 
Ɔgyegye ndakamaa nyinam'
Rotwe dɔm nyina kɔ asɛndzii.

MHB 646
4 . Wɔatsea Wu, wiadze rowosow, 
Abɔdze nyina rinyanyan,
Eyi ano akyerɛ Tsɛmbuafo n'.

MHB 646
5 . Hwɛ, bukuu no mu nsɛm si pi, 
Wɔ dza wɔakyerɛw n' mu nyina ho,
Ɔno na wɔdze bobu atsɛn.

MHB 646
6 . Sɛ Tsɛmbuafo n' tsena N'eguam' 
Na esumasɛm biara da edzi a,
Obiara nnkɛfa noho gyan.

MHB 646
7 . Emidze m'beyi m'ano dɛn? 
Woana no obotwitwa agye m'
Ber a anokwafo mpo hia adom?

MHB 646
8 . Hen a W'ahentum krɔn mbordo, 
Ɔwo a ebɔ werdam ma hɛn, 
Tsema Wura, pinkyɛn hɛn ɛ.

MHB 646
9 . Hwɛ Jesus pa, mo nkwangye ntsi 
Na ebɛbraa adasa mu;
Mma nnto me seraha mma bɔn.

MHB 647
1 . Ewuradze, ɔnnyɛ 'mi m'asɛm 
Muwu anaa metse ase o;
M'afamudze nye m'bɔdɔ W', masom W'
Yi gyedɛ W'adom ma.

MHB 647
2 . Sɛ nkwa war a, m' enyi bɛgye 
Ama maasom Wo akyɛr,
Tsia so a, bɛn ntsi na m'bedzi mbɔɔ
Dɛ m'botu akɔ onnyiewieim'?

MHB 647
3 . Christ ɔmmfa m' ndua mbrɛ hɔ yɛ sum 
Sen mbrɛ Noara koduae n';
Nyia ɔba Nyame ahenman mu n'
Gyedɛ ɔfa abow yim'.

MHB 647
4 . Bra, Mo Wura, sɛ adom ma mesɛ 
Dɛ muhu W'enyim a;
Na W'asaase edwuma yɛ dɛw a,
W'enyimnyam bɛyɛ dɛ dɛn?

MHB 647
5 . Na m'botwa mo suhuhun do, 
Na fona na bɔn ndafua,
Makɔdɔm esiarfo a wɔtow
Jehovah N'ayɛyi.

MHB 647
6 . Me nyimdzee wɔ hɔ bra n' ho suar, 
Gyedzi enyi yɛ kusuww;
Na ɔdɔɔ so dɛ Christ nyim Ne nyina,
Na menya N' bɛkɛtsena.

MHB 648
1 . YI hɛn awerɛhow na hu akwa!
Ɔnnkɛkyɛr na yeenya hɛn fie n',
Ahotsewfo man no bɛba,
Onnyiewiei da no so bɛba;
Yebefi asaase yi do ntsɛm,
Na yeetu akɔ hɛn ndamfo do,
Hɛn Egya fie a ɔwɔ sor hɔ;
Abɔfo na Nyame ahemfie.

MHB 648
2 . Hɛn suhuhun nyina ano botwa,
Sɛ n-kwasɛm no kenyan hɛn a,
Yehu kurow fofor n' no mpuei dɛ
Ayefor a wɔahyehyɛ ama n' Wura;
Kuropɔn krɔnkrɔn a no mu tsew yie,
Awerɛhow biara nnyi hɔ koraa 
Na atseetse anaa bɔn nnyi hɔ,
Sunsum fi biara so nnyi hɔ.

MHB 648
3 . Yɛnam hɛn gyedzi do ehu
Jerusalem enyigyebea;
N'afasu yɛ jasper na sika,
N'adan ne hyerɛn ma noho tsew;
Adom n' mma ne fapem nnhinhim,
Osi hɔ dɛ mbrɛ ɔtse a ahyɛse n',
Ne dansifo no da no edzi n',
Nyame N'enyimnyam hyerɛn hɔ.

MHB 648
4 . Ewia ho nnkehia dɛm da no,
Osiandɛ 'nafuasum nnyi hɔ,
Bea a Jesus N'ahoɔfɛw hyerɛn n',
Kan mapa wɔ hɔ dabaa no,
Eguambaa n' nye hɔn kan na ewia,
Na hwɛ, kan mu na ɔma wɔnye
Jesus hyerɛn krɔnkrɔn mu,
Na wɔhyerɛn wɔ sor 'nyimnyam mu.

MHB 649
1 . Man bi wɔ hɔ a dɛw mapa wɔm', 
Ahotsewfo dzim' hen;
Adzekyee nko, adze nnsa da,
Hɔ enyigye tu yaw.

MHB 649
2 . Hɔ na nhaban wuna dabaa. 
Na hɔ nhiren nnyam da;
Wu tse dɛ po tseabaa a, otwa
Sorman na hɛndze yi ntamu.

MHB 649
3 . Nhaban huanhuam wɔ esuegya hɔ 
Woewuna dukuduku;
Dɛm na Jewfo hun Canaan ma n'
Dɛ Jordan pem twa ntamu.

MHB 649
4 . Na adasa suro bɔ piriw dɛ 
Wobotwa po tseabaa n',
Wɔbɔ ngyangyan wɔ esukɔn do,
Wosuro dɛ wobepia.

MHB 649
5 . Ao, nkyɛ yeeyi ekyingye akwa, 
Na adwen kusukusu n',
Na yɛdze enyi a do tsew eehu
Canaan a yɛdɔ no.

MHB 649
6 . Nkyɛ yaafow mbrɛ Moses kegyinae n', 
Na yaankwɛ noho mbew n',
Jordan esu anaa owu nwin,
Runntu hɛn bo wɔ hɔ.

MHB 65
1 . NYAME a ofir Nyame, ifua
Onyame dɔ no krɔn, no bun, 
Yɛdze ndaase akoma tow W' ndwom, 
Hɛn akoma haahaw hwehwɛ Wo,
Dɛ ogya a ɔredzɛw dzendzen;
Bra, fa Wo ngo krɔnkrɔn no bra.

MHB 65
2 . Ɔdɔ Tumfo, yɛkotow Wo, 
Hɛn ahwehwɛdze nyina nye Wo, 
Hɛn akoma da W'enyim adagyaw, 
Igyaa Wo daa ahengua no hɔ; 
Too W'enyimnyam pan wɔ ase ha. 
Penee, kyii bɔgya, wui maa hɛn.

MHB 65
3 . Yɛserɛ adom wɔ asorɛkye mu.
Adom nye ɔkra ne sekyɛ,
Adom na ɔsa yar nyina,
Adom brɛ apɛdze nyina adze,
Sɛ wiadze tsew etua mpo a,
Ɔma hɛn abotar yaw mu.

MHB 65
4 . Ma sor nyɛ hɛn kra tsenabea ndɛ,
Yɛnka Christ ho nsuma Nyame m',
Hɛn sunsum nye Nyame dze mbɔ m',
Yɛnyɛ hɛn edwuma nyina Wo mu,
Hɛn nsusui nyina ngyina Wo do,
Kesi dɛ Wo su hyerɛn hɛn mu.

MHB 650
1 . Jerusalem, m'ahomka fie, 
Dzin a ɔsom me bo,
M'edwuma bɔbɔ adze dabɛn
Wɔ wo siar asomdweem'?

MHB 650
2 . Dabɛn na m'enyiwa bohu 
W'afasu nye mbotsen?
N-kwagye ahyɛ w'aban dzen,
W'abrɔn mu hyerɛn sika.

MHB 650
3 . Ehɔ nhyiren n' kyɛn Eden turem'; 
Na bɔn nye yaw nnyi hɔ:
Menam abo nye ehum do
Per kɔ siar bea yi do.

MHB 650
4 . Ebɛn ntsi na m'bosuro mbusu, 
Anaa wu mbɔ me hu?
M'enyi da Canaan man pa n' do,
Mbew a adze nnsa do da.

MHB 650
5 . Asomafo, atɔfo, nkɔnhyɛfo, 
Abɔ Agyenkwa ho aprɔw;
Na ɔnnkɛkyɛr so na m'adɔfo
Akɔdɔm 'nyimnyam kuw n'.

MHB 650
6 . Jerusalem, mahomka fie, 
Me kra per hwehwɛ wo!
Da n' na m'dwuma bɔbɔ adze,
Da n' na m'bohu wo dɛw.

MHB 651
1 . TSIE! Me kra, tsie! Sor abɔfo ndwom ruhur
Wɔ kwaamu ɔnye mpoano nyinara;
Nokwar bi a dɛm ndwom no rowasa a,
Wɔ nkwa fofor a bɔn biara nnyi mu bio!
   Jesus abɔfo, kan abɔfo,
   Rotow ndwom ama akwantufo akɔaba!

MHB 651
2 . Yɛkɔ hɛn enyim, yɛda ho tse hɔn ndwom no,
Akra a hom aberɛ, Jesus frɛ dɛ hom mbra!
Ndwom no gyegye dɛɛdɛw wɔ hɔ sum no mu,
Asɛmpa ndwom no dze hɛn rokɔ fie.

MHB 651
3 . Jesus Ne ndze gyegye asaase na po do,
Dɛ ewimbir dɔn a wɔrobɔ n' ekyirekyir,
Akra mpempen a wɔso adzesoa aberɛ;
Oguanhwɛfo pa, frɛ hɔn bra Wo nkyɛn.

MHB 651
4 . Ahomgye ba; sɛ ɔbra war, yɛ basaa mpo a,
Adzekyee n' twar dɛ ɔba ma sum pa;
Gyedzi akwantu bɔ adze wɔ akɔaba-ma mu,
Na ɔkra n' nsa ka heaven, ne fie mapa n'.

MHB 651
5 . Abɔfo, hom ntow ndwom, ber a hom roweɔn yi,
Hom ntow sor ndwom dɛɛdɛw no nkyerɛ hɛn,
Kɛpem dɛ anapa dɛw bɛpam anafua su,
Na ɔbra mu sum no pa ɔdɔ mu.

MHB 652
1 . Hɛn nkwaber yɛ tsia wɔ ha 
Yaw tsia, adwendwen tsia
Nkwa a ɔmmbɔ adze da,
Nyinsu nnyim' wɔ noho,
Ao, ndzinoa a ɔyɛ dɛw
Fona tsia, ahomgye daa;
Adasa ndzebɔnyɛ
Nye esiarfo bɛtsena.

MHB 652
2 . Akobɔfo abɔbɔfo a, 
Yebenya fi wɔ sor!
Nsaamaa a yɛrohwehwɛ kobew
Wɔ nworaba n'ekyir!
Ndɛ dze yɛwɔ akono,
'Kyena na yɛso ahenkyɛw
A, odzi mu afebɔɔ
Na ne fɛw mmpa ara da.

MHB 652
3 . Sesei dze yɛroweɔn, yɛreper, 
Yɛtse enyidadom',
Zion wɔ dɛ n'ahoguam'
Ɔnye Babylon si;
Na nyia sesei yɛtwer No n'
Ndaamba yebohu N' kann,
Hɔn a wonyim N' na Wohu N'
Benya N' ayɛ hɔndze.

MHB 652
4 . Ao, enyigye na siar man, 
Nyame Ne mpamufo fie!
Ao, enyigye na siar man,
Akoma kɔn dɔ W', hwɛ W' kwan!
Jesu, mbɔbɔrhum' ara
Fa hɛn kɔ ahomgye bea n',
Ɔwo a 'nye Nyame Egya
Na Sunsum n' woehyira hom.

MHB 652
5 . Jerusalem sika kurow, 
Numfonsu na wo ma
Wo ho adwendwen no ma
Akoma na ndze bɔm
Minnyim ara, ao, minyim
Dɛw a ɔrotweɔn hɛn hɔ,
Enyimnyam a ɔhyerɛn
Nhyira a ɔnntɔ ka.

MHB 652
6 . Zion asa n' nyina mu 
'Nyigye ndwom ahyɛ n' ma,
Abɔfo hyirenn na atɔfo
Ahyɛ mpemdo wɔ hɔ,
Ɔhenba n' tse hɔn finimfin
Adzekyee kan n' tsew wann;
Na esiarfo edzidzibea n'
Ayɛ nomanoma fɛɛfɛw.

MHB 652
7 . David n'ahenguan n' si hɔ; 
Hɔ na konyimdzifo a
Woefi dadwen nsa bɔ se,
Na apontofo tow ndwom
Hɔn a wɔnye hɔn Sahen
Ako edzi konyim n'
Mbersantsen mfesantsen nyina
Woewuna hɔn ntar fitaa.

MHB 652
8 . Nyimpa, per nya enyimnyam n'; 
Ku wo ntsin nya kan no;
Ma enyidar ndzi kan nkosuom'
Kyerɛ ɔyew W'enyi do,
Dzi dɛw, ao, dɛtse na nso,
Nyame bɛyɛ wodze;
Nedze nye w', No nko Nedze
Na 'bɛyɛ afebɔɔ.

MHB 653
1 . BEA a hɔ yɛ dɛw nko!
Nyame a ɔwɔ sor abangua,
Ɔsor mu sor ahengua,
W'ahentum no dzi mu.
    Enyigye bea! O dabɛn na
    M'bohu me Nyankopɔn enyim?

MHB 653
2 . Mo Wura, me Hen tse hɔ,
Memmfata hɔ tsena,
Hɔ, abɔfo tow ndwom
Butuw famu, kotow No.

MHB 653
3 . Tsetse mpanyimfo no
Kowiee hɔn akwantu n' hɔ;
Nkɔnhyɛfo no hun hɛn
Asomdwee Hen enyim.

MHB 653
4 . Medze enyigye bohu
Eguambaa N'asomafo,
M'betsie nsankubɔfo n'
Wɔ sika nsanku do.

MHB 653
5 . Atɔfo anokwafo n'
Wɔ abangua no do,
Wɔhyɛ n-tar fitaa
'Nyimnyam hyɛ hɔn etua ma.

MHB 653
6 . Ɔsor Jerusalem
Nye mo ndwom na mo kurow;
Na mo wu ekyir no,
Mibenya me nhyira.

MHB 654
1 . ƆSOR fie! Ɔsor fie!
Adehye-mba hɔn fie;
Adzesaa so nnyi ɔsor fie,
Mbom anapa a ɔmmpa a;
M'enyi akɛda ɔsor fie,
M'akoma dzi yaw wɔ ha;
Wonndzi yaw biara wɔ hɔ,
Merebɛn ho kakra.

MHB 654
2 . M'Ewuradze wɔ ɔsor fie,
'Nye N'abɔfoe wɔ hɔ;
Na bɔn bi nnyi ɔsor fie
Na nsɔhwɛ so nnyi hɔ;
Ndze bi a ofi sor fie
Rowosow m'asowa mu;
Na sɛ modwen ɔsor fie ho a,
Nyinsu hyɛ m'enyiwa ma.

MHB 654
3 . Hɔn a modɔ hɔn wɔ sor fie
Refrɛfrɛ me akɔ hɔ;
Ahomgye na asomdwee wɔ sor fie,
Na bra a ɔnnsɛɛ ara da;
Na owu bi nnyi sor fie hɔ,
Awerɛhow so nnyi hɔ;
Christ nye hɛn nkɔ ɔsor fie
Wɔ dɔ a onnyi ewiei mu.  Amen.

MHB 655
1 . JERUSALEM, m'ahomka fie!
M'bɛba wo hɔ dabɛn?
M'awerɛhow bɔbɔ adze dabɛn?
Dabɛn na m'bohu

MHB 655
10 . Magdalene egyaa n'apensi
Na ɔtow ndwom dɛw, m' wɔ hɔ,
Ɔnye ahotsewfo a hɔn ndwom
Yɛ dukuu wɔ abrɔn mu n'.

MHB 655
11 . Jerusalem, Jerusalem,
Nyame mboa ma munhu
Wo dɛw a ɔmmbɔ adze n', na menyɛ
Ne fafafo so daa.    Amen.

MHB 655
2 . Ahotsewfo ahomka mpoano!
O dɛw na ahotɔ bea!
Wo mu dze awerɛhow nnyi hɔ,
Yaw, dadwen na berɛ nnyi m'.

MHB 655
3 . W'afasu yɛ sika abotan,
W'aban yɛ ndɛnkyɛmbo;
Wo mbotsen yɛ man pa m' ndzepa,
Ahodze a ho yɛ na.

MHB 655
4 . W'adan no srɔnsrɔmbea biara
Kandzea hyɛnhyɛnn hyerɛn do;
W'abɔntsen yɛ sika mfutuw,
Ɔyɛ fɛw, odzi mu.

MHB 655
5 . Wo w'enyinaba na nduaba kwa
Yɛ ahomka dodow;
Ndua na nduaba pa ahyɛ mu ma,
Ɔyɛ nwanwa dodow.

MHB 655
6 . Wo turo ahorow na mfuwa
Yɛ ebunebun daa;
Nhyiren huanhuam fɛɛfɛw wɔ hɔ,
Hɔn saso nnyi beebi.

MHB 655
7 . W'abrɔn a dwetɛ gyegye mu n',
N-kwa esutsen pem m' weɔɔ;
Ne nkyɛnkyɛn, afa na afa nyina,
N-kwa dua wuna wusuww.

MHB 655
8 . W'ahotsewfo hyɛ 'nyam 'henkyɛw,
'Hu Nyame enyim na enyim;
Wodzi nyim ara, wodzi dɛw ara,
Wɔwɔ ahomka m' daa.

MHB 655
9 . David dze ne sanku m' wɔ hɔ
Dɛ adwontow kuw panyin;
Nyia ɔbɛtse hɔn ndwom no bi n'
Woehyira n' mbɔho piigyan.

MHB 656
1 . MBOFRA mpempem etwa ehyia
Nyame N'ahengua enyim,
Mbofra a wɔahor hɔn ho bɔn nyina,
Ahotsewfo fɛkuw.
     Wɔtow : 'Nyimnyam
     'nyimnyam, 'nyimnyam!

MHB 656
2 . Hwɛ wɔhyɛ ntar pa fitaa bi a
Nkekaa biara nnyi mu,
Wɔtse daa daa kan na dɛw a
Ɔmmpa ara da mu.

MHB 656
3 . Mframa bɛn bɔɔ hɔn kɔr sor hɔ?
Sor a pɛrpɛr tsim hɔ daa,
Bea a asomdwee, dɛw na dɔ nsu pem;
Mbofra 'i sii dɛn kɔr hɔ.

MHB 656
4 . Agyenkwa N' bɔgyaa a okyii no
Hohoor hɔn ho fi no:
Woguar adehye nsu krɔnn no mu;
Hwɛ, hɔn ho atsew fitaa!

MHB 656
5 . Wɔtse ase n', wɔhwehwɛɛ Agyenkwa
N'adom, wɔdɔɔ Ne dzin,
Ntsi na ndɛ wohu N' siar enyim n',
Na wogyina Eguambaa enyim n'.

MHB 657
1 . Hɔn a wu ntwamutam suma hɔn n', 
Hɛn 'gyafo a nkyɛ wɔka hɛn ho n',
Woedu sor adzekyee mu ntsi
Yɛda W' ase.

MHB 657
2 . Hɔn nkwa no yɛ n-kwa ampa, 
Woedu empiresi n'ewiei,
Afei wohu W'enyim petee:
Hwee nnsiw hɔn kwan.

MHB 657
3 . Dɛ mbrɛ yehun hɔn wɔ fonam' 
Na ahohia mu n', wɔnntse dɛm bio:
Hɔn enyi hu adze kann: Wo dzin
Wɔ hɔn pɔw do.

MHB 657
4 . Kɔdaann-da efi hɔn do koraa, 
Na woehu W'apɛdze nyina;
Wɔdze dɛw a yennyim wɔ ha 
Som Wo daa daa.

MHB 657
5 . O nkwa a ɔahyɛ hɔn amaama a! 
Sor mframa a wɔgye n' yɛ dɛw;
Enyigye n' bor hɛn adwen do;
Onnyi kabea.

MHB 657
6 . Edwuma so a seesei wɔyɛ n', 
Dza ɔsɛ nyimdzee a oedzi mu a,
Na dza ema wɔyɛ ma hɛn
Yenntum yennhu.

MHB 657
7 . Wonnkyi nyinsuwa hɔ ara bio, 
Dɔ nko na wɔdze edzi ehyia;
Sor hɔ dwuma, nkamfo, ahomgye
Nyina yɛ kor.

MHB 658
1 . EWURADZE Wo nkyɛn ara!
Amen; ma ɔnyɛ hɔ;
'Wu mu nkwa wɔ dɛm asɛm no m'
Yɛ bɛkyebo nkwa pa;
Metse honam mu yi,
Mikyima fi Ne nkyɛn,
Anago biara misi me
Ntamadan bɛn Ne fie.

MHB 658
2 . M'Egya fie a ɔwɔ sor,
Me kra fie a ɔbɛn,
Ma gyedzi enyiwa pa nhu
Wo sika mbobow no!
Afei me kra reper
Dɛ obodu man a modɔ n',
'Hotsewfo egyapadze a ɔhyerɛn,
Ɔsor Jerusalem.

MHB 658
3 . Ewuradze, Wo nkyɛn ara!
Egya, ɔyɛ Wo pɛ a,
Ma me nsa nka anohoba n',
Asɛm no mu dze no.
Gyina me nsa nyimfa
Na monnkɔhwe ase;
Suo mo mu na mibegyina
Ko m' na m'bedzi konyim.

MHB 658
4 . Sɛ m'ahomgu bɔ adze a,
Tsew nkataenyim no mu a,
Menam owu mu benya nkwa,
N-kwa a onnyi ewiei.
Dɛ mbrɛ metse 'i ara,
M'bɛyɛ dɛn adɔ asɛm n'
Na daa maka n' ahengua enyim?
Ewuradze, Wo nkyɛn ara!

MHB 659
1 . AHOMGYE na enyigye da,
O dɛw na ekan da,
Dadwen na awerɛhow edur,
Ɔyɛ fɛw na ɔhyerɛn;
Wo mu, akɛse na nkuma
Bɔ m' mfesantsen nyina
Tow: Krɔnkrɔn, Krɔnkrɔn, Krɔnkrɔn
Ma Ɔkorsa Nyame.

MHB 659
2 . Wo mu na abɔdze mu no,
Wodzii kan yɛɛ ekan;
Wo mu na hɛn nkeagye ntsi
Christ soɛree fii nda mu;
Wo mu, hɛn konyimdzi Wura
Somaa Sunsum n' fii sor,
N-tsi nyimnyamfo, Wo mu
Na emaa kan mprɛnsa.

MHB 659
3 . N-dɛ sor manna tɔ wɔ
Aman a wɔaberɛ do;
Dwetɛ totorobɛnto no
Frɛ nhyiamu krɔnkrɔn n' wɔ 
Beebi a asɛmpa kan no 
Da kan ne nserɛmɛn edzi,
Na nkwa nsu pem wɔ hɔ dɛ
N-su a ɔdwedwe akra.

MHB 659
4 . Yenya adom fofor daa
Fi ahomgye da yi mu,
Hɛn nsa ka ahomgye a ɔyɛ 
Akra a woehyira hɔn n' dze;
Ayɛyi nka Egya, Ɔba
Nye Sunsum Krɔnkrɔn no;
Asɔr no ma ne ndze do
Ma Ɔwo, Baasa Kor.  Amen.

MHB 66
1 . ADOM nyina Nyame,
Yɛkamfo W'adɔe,
Edze Wo Ba ama dɛ ombowu mma hɛn.
Ofi ɔsor bae,
Ribeyi hɛn ndom;
Ɔadɔ, ɔadɔ hɛn osiandɛ ɔpɛ ɔdɔ.

MHB 66
2 . Ɔdɔ gyaa N' ma owui,
Hɛn enyi da 'yi do,
 Ɔadɔ, ɔadɔ hɛn, yennkotum atse ase,
Yebotum aka 'yi,
 Ɔadɔ hɛn kɛse,
Dɛ ɔdze No nkwa too hɔ gyee hɛn fii hɛll.

MHB 66
3 . Ɔagye hɛn asefo;
Yensi dɛn nkamfo
Anaa yɛntow W'adom a onnyi kabea ho ndwom?
Yennkohu hweeara
Wɔ ha akwantu yi m',
Mbom yɛtow W'adom ho ndwom kɔ paradisè.

MHB 66
4 . Na sɛ yefi ha
Pue W'enyim wɔ sor,
Hɛn sor bɛyɛ Wo dɔ ho ndwom ara nko,
Hɛn nyina bɛkamfo,
Hɛn Nyɛnko No dɔ,
Dza wɔhyɛ ase no rommbɔ adze da.

MHB 660
1 . N-dɛ yɛ ekan da; 
Nyame, ma kan mbra ndɛ;
Hɛn Anapawi, hyerɛn hɛn do,
Na pam hɛn sum nyina.

MHB 660
2 . N-dɛ yɛ ahomgye da; 
Hyɛ hɛn ahoɔdzen mu;
Hue Wo bɔw nwinwin no ma hɛn,
Dwedwe 'koma a ɔahaw,

MHB 660
3 . N-dɛ yɛ asomdwee da; 
Fa W'asomdwee ma hɛn;
Ma mansotwe nyina mbɔ adze 
Ma wongyaa n-tokwaa.

MHB 660
4 . N-dɛ yɛ mpaabɔ da: 
Ma asaase mpinkyɛn sor;
Ma hɛn akoma nhwehwɛ Wo,
Bra behyia hɛn wɔ ha

MHB 660
5 . N-dɛ yɛ mpaabɔ da: 
Bɔ mfar a ɔma nkwa;
Na nyan akra a woewuwu ma
Wɔndɔ Wo, wɔnsom Wo

MHB 661
1 . HOM mbra ma yɛnye hɛn Wura nsoɛr,
Hɛn wura a ͻyɛɛ asaase na wimu;
Owui gyee wiadzé a ͻbͻe no
Na ͻsoɛɛr konyim mu fii wu m’,
N-kwa nyé asomdwee Hen scarce
Na ͻdze da no yɛɛ Nedze daa.

MHB 661
2 . Iyi nye da a Ewuradzé ayɛ
Ma obiara eehu No dͻ no,
Atse No wusoɛr tum no nka
Na ͻaasoɛr a ͻnnhwé ase bio;
Wͻayɛ N' fofor wͻ tsenenee mu,
Na Nyame nkwa ahyɛ no ma.

MHB 661
3 . Hom mma yɛmfa Nedze mma No,
Yɛmfa mpaabͻ mbɛn ahengua n’
Mfa ahobrɛadze ntsie asɛmpa n’,
Mfa ndaase mma ͻdͻ a ͻdze wui n’;
Yɛma hɛn akoma na ndze do
Dzé ayɛyi ndwom kͻ abangua n' do.

MHB 661
4 . ’Nyidzi na ayɛyi nka Jesus,
Ne da krͻnkrͻn yi mu nyina;
Obia’a ntow Jesus N'ayɛyi;
Mma wonngyaa ber kakraabi mpo,
Ma iyi nkͻ do ber nyina;
Hom nka N'ayɛyi na dͻ nko.    Amen.

MHB 662
1 . EWIA ekyir nsutɔ yɛ dɛw,
Na yaw ekyir n-da yɛ dɛw;
Ahomgye da dze ahom dɛɛdɛw
Ba wiadze a ɔaberɛ do.

MHB 662
2 . Sor 'sɛnkyerɛdze, asaase asomdwee,
Hianyi kyɛfa, na akyenkyendur;
Nyame dase, sor ndzɛmba ho;
Ewia wɔ ayarsa wɔ no mu.

MHB 662
3 . Nkyenan fofor wɔ asɛmpa 'i mu
Na ne kan m-pɛn esuon mu,
Nyame nhyira da! Yehua ne kan,
Ɔdze ndaase na ɔsom ba.

MHB 662
4 . Kusuww nye ahantan biara
Nnkotum nye ber krɔnkrɔn atsena;
Yɛyɛ Nyame edwuma ɔdɔ mu,
Yɛyew edwuma no dɛw mu.

MHB 662
5 . Ewuradze, hom gu hɛn do
Ma yengyina pintsinn wɔ dɔ mu,
Na ma hɛn hɛn ehiadze daa
Ma yɛntsena gyedzi mu nwu.

MHB 663
1 . KAN a ofir kan, bue m'enyi,
Afei adze rekye fofor;
Adom Ewia, pam sum no;
Ma m'Ahomgye da anapa nhyerɛn
W'enyigye nhyira ewia n',
M'ahomgye da yɛ enyika.

MHB 663
2 . Hɛn dɛw na asomdeee bura,
Gya me kɔ Wo nkwa esu ho;
Ɔwo gye m' kra fi wiadze;
Fa adom na mbɔbɔrhu nyɛn 
Hyira W'asɛm do ma ɔnsow
Aba bafuu nkyerɛ Wo dɔ.

MHB 663
3 . Sɔ W'afɔr no a ɔda
M'anomu no mu ogya no;
Yi m'enyi do sum fi hɔ
Ma meegyaa mfomdo biara yɛ,
Mma ogya fofor bi nndzɛw
Mo mu a W'afɔrmbukyia nnyim.

MHB 663
4 . Ma memfa m'akoma ntow
Krɔnkrɔn, Krɔnkrɔn, Krɔnkrɔn n-dɛ
Ntwe m'ho mfi wiadze kakra;
Na me kra ntow mbra Wo hɔ sor
M'bɔsɔ mbrɛ wosi som Wo
Wɔ sor tsenabea hɔ no nhwɛ

MHB 663
5 . Hom mo mu, mowɔ Wo mu,
Hyehyɛ paradise wɔ mo mu;
O yi Woho kyerɛ me,
Ɔdɔ siarfo a iwui gyee me,
Wo toa mu ngo a ɔnnsa da n'
Bɛma me kandzea adzɛw daa.

MHB 663
6 . Dadwen nye egyangyandze nyina
Nyɛ da no krɔnkrɔn mma Nyame;
Bra, Otumfo nyimyamfo,
Na bɛhyɛ asɔrdan yi ma;
Me kra nnkehinhim n-dɛ,
M'bɔhom Wo dɔ mu ara nko.

MHB 664
1 . O EWURADZE Jesus, ber a
Yɛtwe bɛn Wo n' yɛ nhyira,
Yɛtse anohoba dɛɛdɛw pii a
Ɔsom bo fi W'anomu.

MHB 664
2 . Ka hɛn ho ndɛ na hyira hɛn,
Amma yaannyɛ gyan wɔ mu;
Ma yenhu nkwagye nokwar no,
Abrabɔ mu n-sɛm no.

MHB 664
3 . Bue hɛn adwen na mu na gya hɛn.
Sɔkyee kɔ hɛn sor kwan do;
Nokwar kandzea no ndzi hɛn kan
Na amma yaanntɔ dɔnsuar.

MHB 664
4 . Ma hɛn ɔdwe na ahobrɛadze,
Eso yɛnyɛ dza ɔtsen;
Pam isum amma yeemmfintsiw;
Nyimpa nantsew sɔnn kan mu.

MHB 664
5 . Ma hɛn ɔdwe na ahobrɛadze,
Eso yɛnyɛ dza ɔtsen;
Pam isum amma yeemmfintsiw;
Nyimpa nantsew sɔnn kan mu.

MHB 664
6 . Ma hɛn adom ma yɛngye dase
Wɔ nokwar a yeesuo m' no ho;
Na ma binom so n-sɔ nhwɛ,
Ne dɛw nye ne kan pa no.

MHB 665
1 . ME NYAME, me Hen, W'ayɛyi
Ndaase, adwontow ho edwuma yɛ dɛw;
Wɔkyerɛ Wo dɔ anapa kan,
Wɔka Wo nokwar anafua.

MHB 665
2 . Ahomgye da krɔnkrɔn yɛ dɛw,
Adwendwen biara nnhaw mo bo;
O ma m'akoma ntow ndwom dɛ
David sankutsen dɛɛdɛw no.

MHB 665
3 . M'akoma dzi nyim Ewuradze m'
Na oehyira No ndwuma nye N'asɛm;
Mbrɛ W'adom ndwuma si hyerɛn a!
W'afotu mu dɔ, no ho tsew.

MHB 665
4 . Na m'benya enyimnyam kyefa
Ber a adom atsew m'akoma ho,
Na menya enyigye fofor,
Dɛ ngo krɔnkrɔn asera me tsirmu.

MHB 665
5 . Afei mobohu na matse
Dza mohwehwɛ wɔ ha nyina,
Na abɔdze nyina benya enyigye
Wɔ dɛw bɛkyebo wiadze n' mu.

MHB 666
1 . Yɛdze adwontow hyɛɛ ase ndɛ, 
Wɔ mbɔbɔr ahengua n' enyim;
Ansaana 'nafua sum bɛba n',
Yɛtow ewimbir ndaase ndwom.

MHB 666
2 . Dza ofir nokwar akomam', 
Enyidzi suro a wɔdze hwɛ W',
Sua a yesua, n-tam a yɛka,
Hɛn Wura Jesus, pen do gye.

MHB 666
3 . Dza W'enyi ehwiram' ehu 
Dɛ ogu hɛn afɔr ho fi n',
Yɛakotow komm wɔ W'enyim yi,
Hɛn Wura Jesus, fa kyɛ hɛn.

MHB 666
4 . Kyerɛ hɛn ma yɛngye akra nkwa, 
Na yɛnkata bɔn mpempem do,
Yensi Christ Ne penkyɛr kwan n' mu,
Na yensuasua N' yɛnye N' nsɛ daa. Amen.

MHB 667
1 . Hɛn Wura, da a 'dze kyɛɛ hɛn n' asa, 
Sum etsin W'asɛm do rehyɛ;
Yɛtoow hɛn anapa ndwom maa Wo
W'abɔdzin bɛtsew hen nda ho.

MHB 667
2 . Ndaase nka W' dɛ W' Asɔr risi pi, 
Ber a wiadze rokɔ kan mu;
W' Asɔr roweɔn wɔ wiadze nyina,
Ɔnngye n' ahom dabiara pɛn.

MHB 667
3 . Aber a 'napawi hyerɛn ka 
N-kurow a wɔda ham' na pom',
Asɔryɛ ndze ɔda ho ara,
Ayɛyindwom ɔmmbɔ adze da.

MHB 667
4 . Ewia rinyan hɛn enuanom a 
Wɔtse anee ber a yɛadeda;
Dɔnhwer nyina ano fofor ma
Wɔtse Wo nyɛe nwanwa n' wɔ sor.

MHB 667
5 . Ɔnyɛ dɛm daa, hɛn Wura; W'ahengua 
Nnkotwam' da dɛ amansuon tum;
W'ahenman betsim hɔ akɛpem dɛ
Ibedzi adze nyina do hen.

MHB 668
1 . Sor abɔfo ndze nye nsanku 
Twa W'ahengua ho,
Wɔwosow n-dwom dɛɛdɛw a
Ɔmmbɔ adze ara da;
M-pempem na wohyira Wo
Dɛ tum nyina 
Ewuradze.

MHB 668
2 . Ɔwo a ewɔ sorsor noho 
Mbrɛ nyimpa nntum nnhu n',
Aso abɔn yɛtow ndwom a,
Ɔwo 'bu no bi?
Na yetum hu dɛ ebɛn hɛn
Na itsie hɛn?
Nyew, yetum.

MHB 668
3 . Nyew, yenyim dɛ idzi ehurusi 
Wɔ W'edwinsa ho;
Eyɛɛ asowa na nsa na kɔmɛr
Dze maa W'ayɛyi;
Dwimfo nyansa, sanku ne dɛw,
Ne nyina bɔm' ma W'
Enyigye.

MHB 668
4 . Tumfo Nyame, Woara Wodze 
Na yɛdze brɛ Wo,
Ɔmmfata dze, naaso yɛserɛ
Dɛ gye n' dɛmara:
'Koma, adwen, nsa, na kɔmɛr,
Yɛdze bɔm' wɔ
Hɛn ndwom pam'.

MHB 668
5 . Tum nye enyidzi nye enyimnyam. 
Bɛyɛ Wodze daa,
Egya, Ba, na Sunsum Krɔnkrɔn,
Ɔkorsa siarfo.
Dza edze ama no mu mapa n',
Na sor na ase
San dze ma W'.    Amen.

MHB 669
1 . EWURADZE pa, adasa Egya,
Fa hɛn m-fom kyɛ hɛn;
Ma hɛn adwen a ɔfata
Wɔ abrabɔ krɔnkrɔn som mu,
Wɔ enyidzi ayɛyi mu.

MHB 669
2 . Yɛntwer Wo tse dɛ hɔn a wɔtsee
Wɔ Syrian epo ho n',
Ewuradze N'adom frɛ no;
Mma hɛn so yɛnnka asɛm biara,
Na yɛnsoɛr ndzi W'ekyir.

MHB 669
3 . O Galilee ahomgye da
O mbepɔw do kommyɛ,
Mbrɛ Jesus buu n-kotodwe!
Na ɔkaa onnyiewiei ho nsɛm,
Ɔdze ɔdɔ kyerɛɛ ase!

MHB 669
4 . Dɛ kommyɛ a no mu dɔ no
Bor hɛn nsɛm nye ndwuma do;
Wo frɛ a ɔwasa bɔkɔɔ no,
Dɛm na ma Wo nhyira no ngu
Dɛ Wo manna tɔe no.

MHB 669
5 . Ma Wo bɔsu nkɔ do nsosɔ
Nkɛpem hɛn aperdzi ewiei!
Yi hɛn akra adzesoa no,
Na hɛn bra a ahyehyɛ ama hɛn nka
W'asomdwee ne fɛw no.

MHB 669
6 . Gu ahom gu hɛn apɛdze do,
Wo kommyɛ eduyɛ mu,
Adwen ntaa dzinn, honam nyɛ komm;
'Saasewosow, ehum nye gya m'
Yɛntse Wo ndze tseaa no.

MHB 67
1 . EPO pa a no mu dɔ Nyame!
Woana nnkɛfa n'akoma ama W'?
Na ɔnnkɛfa n'ahoɔdzen adɔ W'?
O Jesus, adasa Dɔfo,
Woana nnkɛpɛ dɛ ɔdze ne kra,
N'adwen, n'ahoɔdzen bata W' ho?

MHB 67
2 . Wo hyerɛn no mmbɔ adze da
Wɔ gya a ɔnnhyehye enyim;
'Bɔfo dze ntsaban bua hɔn enyim. 
Naaso W'adɔe tse dɛ mframa,
Ɔbɔ fa Wo ndwuma nyina do,
Ɔhwetse ber a W'ewia pue.

MHB 67
3 . Imuna a, ahodwuruw ma
'Saase, hɛll na sor edum hinhim;
Tum a ɔyɛ hu yɛ Wodze,
Woana botum akyerɛ ɔdɔ a
Ɔtwe Wo bɛn emi dɛm yi,
Kesi dɛ ebɛyɛ medze?

MHB 67
4 . Ɔwo a idzi hen wɔ sorsor
Wɔ ndzɛmba na adze nyina do;
Edze dɛw hyɛ hɔn nyinara m',
Naaso 'pɛ dɛ eba me nkyɛn. 
Na gya m' taataa dɛ menye Wo
Bedzi hen dɛw mu afebɔɔ.

MHB 67
5 . Bura pa! Nhyira nyina pem
Fi Wo hɔ; W'amayɛ nnyim hia,
Ebɛnadze na Ɔwo hwehwɛ?
Naaso hweeara mpo nnhia Wo da;
M'akoma a ɔmmfata yi,
Iyi ara na ehwehwɛ.

MHB 67
6 . Tsetsentsetredee Ɔhoɔfɛfo!
Kan mba a hɔn ho yɛ fɛw, mbakan
Hu Wo a, hɔn 'nyimnyam hyerɛn pa:
W'enyi bɛyɛ dɛn aba mo do,
Ɔbaa ba a wonyinseen n' bɔn mu, 
Sunsuma, ahataw nye nwin?

MHB 67
7 . Sɛ ebɔ Wo tsir adze ara a,
Hɛll nsordaafo hɔn ho popo; 
Wonyim yie dɛ Nyame Tumfo
Nye asaase, hɛll na sor Hen:
Woana n'atar m'bɔgya nye yi?

MHB 67
8 . Nyame pa, epo a no mu dɔ!
Woana nnkɛfa n'akoma ama W'? 
Woana nnkɛfa no tum adɔ W'?
O Jesus, adasa Dɔfo,
Woana nnkɛfa ne kra adɔ W'?
N'adwen, 'hoɔdzen bata Wo ho.

MHB 670
1 . JESUS, hɛn enyigye nyina,
Ɔwo a yɛma hɛn ndze do ma W',
Yɛdze hɛn ahoɔdzen ma W',
Ma adom a yɛserɛ ahobrɛadze mu
N-dan nyɛ ndaase ara nko,
Na ɔnsesa Wo nkorɔfo.

MHB 670
2 . Yɛbɔ m' yɛ ɔsor edwuma yi,
W'enyimnyam no nyɛ hɛn botae;
W'enyimnyam, nnyɛ hɛndze,
Yɛnkɔ do n-hwɛ hɛn ewiei.
Yɛnkɔ do ndzi dwuma a ɔsɔ enyi,
Na aasɔ Nyame nko enyi.

MHB 670
3 . Mma ahantan, enyitsew bɔn
Nnwiawia hɔnho mmba mu mmbɛsɛɛ,
Mmbɛhyɛ Wo ebufuw;
Onngu hɛn adwontow ho fi,
Na wɔmma hɛn som no nnyɛ gyan,
Na wɔnnsɛɛ, hɛn afɔrbɔ.

MHB 670
4 . O ma hɛn nkwa nda nyinara
Yɛmfa kommyɛ dɛw a fɛr wɔ m'
Nda Wo dɔ no edzi;
Yɛmma hɛn konyim do wɔ wu m'!
Yɛnye ɔsor dɔm nyina ntow ndwom,
Ɔsor ndwom a ɔmmbɔ adze n'.

MHB 671
1 . Hom ntow Alleluia nkyerɛ hom ndaase, 
Ao, ɔsor mba, hom mfa ndze dɛɛdɛw nhur
Alleluia a ɔmmbɔ adze.

MHB 671
2 . Kuro krɔnkrɔn no bɛgye hom ndwom no do, 
Na wɔdze ehurusi ndwom enyan
Alleluia a ɔmmbɔ adze.

MHB 671
3 . Hɔ na hom bɔbɔm' atow afebɔɔ, 
Ndwom a ɔkyerɛ hom Hen N'enyimnyam,
Alleluia a ɔmmbɔ adze.

MHB 671
4 . Iyi nye afonafo hɔn ahomgye, 
Edziban na nsu a obi nnkehia,
Alleluia a ɔmmbɔ adze.

MHB 671
5 . Bɔadze a eyɛ adze nyina Yɛfo, 
Yɛdze ndwom bɔ de yi W' ayɛ afebɔɔ
Alleluia a ɔmmbɔ adze.

MHB 671
6 . Ɔdomankoma Ba, yɛma hɛn ndze do ma W'; 
Sunsum Krɔnkrɔn, hɛn nyina bɔm' tow Wo
Alleluia a ɔmmbɔ adze.

MHB 672
1 . GYEFO, Agyenkwa siarfo;
Tsie hɛn adwontow;
Hɛn akoma na ndze da m'
Yi hɛn Hen ayɛw,
Dza yɛwɔ ma W' biara,
Yɛwɔ enyidar dɛ
Nyimpadua, kra, sunsum,
Yɛdze ne nyina ma W'.

MHB 672
2 . Hɛn enyim ara na, Christ,
Yɛba dze bɛn Wo;
Yɛsɔr Wo enyidzi m',
Na yɛkotow Wo,
Osian hɛn nkwagye ntsi
Ɔwo 'bae bowui;
Edzi hɛn enyim kan
Wɔ sor dɛ yɛmfa W'.

MHB 672
3 . Ɔsor kandzea no pue
Hɛn enyim hyɛnn ara,
Ɔdze fakyɛ ho nsɛm
Pam hɛn awerɛhow;
Abrabɔ sum ahera,
Kan hyerɛn hɛn mu;
Edze Wo kan ahyerɛn
Hɛn bɔ wiadze 'i do.

MHB 672
4 . Yɛkɔ hɛn enyim ara
Wɔ hɛn akwantu n' mu,
Kwan a 'hotsewfo duaa m'
Dzii kan Nyame fie;
Yengyaa wiadze ekyir,
Yɛmpem nkɔ kan ara;
Yennkobu hɛn kɔn 'kyir,
Na yeenya ahenkyɛw n'.

MHB 672
5 . Gyefo, gya akra a apon hɛn
Ma yɛnkɔ sor ara;
Hɛn werɛ mfir wiadze fona,
Yɛmbɛn hɛn ahenman n',
Bea a 'hotsewfo, abɔfo,
Bɔ m' tow ndwom dɛw mu;
Wɔmmberɛ, wɔmmfona ara wɔ
Hɛn Hen N'ayɛyi m'.

MHB 673
1 . ESUSOW ewia robɔ 
Po nye asaase do;
Enyigye kan rehyerɛn
A wɔdze ma kwa.
Biribiara ridzi dɛw
Wɔ kan fɛɛfɛw mu;
Wiadze ndze mpempem nyina
Tow ayɛyi ndwom.

MHB 673
2 . Nyame No mbɔbɔrhu
Wɔ wiadze nyina,
Na Ne frankaa rihim
Wɔ mbea nyinara,
Ɔtserɛw, ɔyɛ enyimnyam,
Ɔtse dɛ ɔsor
Ne bɛkyebo dɔ no,
Ɔhyerɛn konyimdzi m'.

MHB 673
3 . Ewuradze, hue Wo kan
Gu hɛn enyifura do;
Osian W'ayamuyie ntsi
Ma yɛndɔ W' mbordo.
Na mununkum boa ano
Tumm wɔ sor mpo a,
Yi nkataenyim n' fi hɔ,
Egya, twe bɛn hɛn.

MHB 673
4 . Wo kan enyim siw mpo a,
Yɛnnkɛgye Wo kyim;
Ennka ho a ɔbra yɛ sum;
Wo mu owu mpo hyerɛn.
Kan mu Kan, hyerɛn hɛn do
Hɛn akwantu mu;
Kɔ do dzi hɛn enyim
Kɛpem da a onnyi ewiei.

MHB 674
1 . O NYAME Dɔ! Wo daa nserɛmɛn
Hyerɛn enyiwa a onnhu adze do,
Na ihyira hɛn wɔ adaaso m',
Yɛdan Wo gya a, Wo so gyaa hɛn.

MHB 674
2 . Akra a wɔper hwehwɛ W' nyina
Ikenyan akoma a ɔbɔ mpaa;
Sum mu o, kan mu o, Wo gyirama gya n'
Sisi ebusua nye aman do.

MHB 674
3 . Innyim ɔhe ɔnye gyedzi,
W'adom tsen du obiara do;
Sunsum Krɔnkrɔn n'atasaban no,
Gyina etsir nyinara do.

MHB 674
4 . Nokwar a nkɔnhyɛfo hunii no,
Wɔhwehwɛe, wohum wɔ hɔn mu;
Ɔdɔ mbra a ɔbor mbra nyina do,
Abrabɔ bunkam wu, bɔn do.

MHB 674
5 . Hyerɛn, Nyame Kan! Yi Woho edzi
Kyerɛ hɔn a wohu amandze nyina;
Ma ɔnkyɛn dza hɛn enyi da do n',
Fa Wo dɔ sɛɛ hɛn apɛdze.

MHB 675
1 . JESUS, bea a Wo nkorɔfo hyia nyina,
Wohu W'ehumbɔbɔr egua hɔ;
Bea a wɔhwehwɛ Wo, wohu Wo,
Na beebiara yɛ krɔnkrɔn bea.

MHB 675
2 . Ɔwo a wonntum nnsiw Wo kwan,
Etse ahobrɛadze akoma m';
Wɔdze Wo ba beebi a wɔba,
Wɔdze Wo kɔ hɔn efiefi.

MHB 675
3 . Hɔn a woeyi hɔn hɔn Hwɛfo pa,
Yɛ Wo kan mbɔrbɔrhu fofor,
Wo nkwagye dzin a ɔyɛ dɛw n',
Hɛn akoma paa mu ka wɔ ha.

MHB 675
4 . Yɛbɔsɔ mpaabɔ tum ahwɛ,
Ahyɛ gyedzi nye nhwɛdo dzen;
Akyerɛkyerɛ hɛn apɛdze a abotow
Ma yeehu dza ɔwɔ sor nyina.

MHB 675
5 . Owura, yesuar naaso Ɔwo bɛn,
Wo nsa nnyɛ tsia, W'aso nnsiwii;
O fi ɔsor bra famu ntsɛm,
Bɛfa akoma mpem yɛ Wodze.

MHB 676
1 . Hɛn Nyame yɛ Kɛse, 
N'ayɛyi nyɛ kɛse;
Ɔyɛ N'asɔrasɔr Ne fie,
N' egua a N'enyi gye mu.

MHB 676
2 . N'adom Asɔrfi horow, 
Mbrɛ wodua yɛ fɛw a!
Hɛn asaase do enyidzi,
Hɛn man twitwagyefo.

MHB 676
3 . Zion na wonyim dɛ 
Nyame yɛ guansumabew;
Mbrɛ No nkwagye esi ahyerɛn
Wɔ n'ahemfie nyina a.

MHB 676
4 . Ɔhaw fofor biaram'! 
Yɛbɛkɛhyɛ Ne fie;
Yɛbɔdwen N'adom nwanwa n' ho,
Na hɔ yɛanhwehwɛ ɔgye.

MHB 677
1 . Nyame, Yɛdɔ Wo Fie, 
Mbrɛ W'enyidzi wɔ no;
Wo tsenabea no mu dɛw
Kyɛn wiadze dɛw nyina.

MHB 677
2 . Ɔyɛ m-paabɔ fie, 
Mbrɛ Wo nkowaa dzi ehyia;
Na 'Wo, Ewuradze,
Eba behyira Wo mba.

MHB 677
3 . Yɛdɔ n-kwasɛm no; 
Ɔma hɛn asomdwee,
Nye dzenhyɛ wɔ ko mu,
Nye dɛw a ɔmmbɔ adze.

MHB 677
4 . Yɛdɔ dɛ yɛtow ndwom 
Kamfo Wo mbɔbɔrhu;
Na mbom yɛpɛ yeesua
Ɔsor konyimdzi ndwom.

MHB 677
5 . Hɛn Wura Jesus, dom hɛn 
Ma yɛndɔ Wo mbordo,
Na ndaamba yeebohu
Na yaasom Wo sor hɔ.    Amen.

MHB 678
1 . Sor wiadze horow Nyame, 
Mbrɛ Wo dɔ tsenabea
Na ase ha asɔrfi
Dua yɛ fɛw yɛ ahomka a!
M'akoma per
Ba Wo tsebea
Ama oeehu
Me Nyankopɔn.

MHB 678
2 . Ao, akra esiarfo na  
Wɔsɔr bea a Nyame tsie,
Ao, esiarfo nye hɔn 
A wɔsom wɔ hɔ daa!
Wɔtonton Wo,
Wɔyɛ esiarfo
Hɔn a wɔfow
Zion kokwaa n'!

MHB 678
3 . Wofi ahomm' kɔ ahom mu, 
Wɔ nyinsu bɔnsa yim',
Kɛpem dɛ obiara dzi nyim,
Kɛpem dɛ obiara pue sor,
'Nyimnyam egua!
Hɛn Hen Nyame
Dze hɛn pɛ anan
Dze bodu hɔ.

MHB 678
4 . Nyame nye hɛn 'kokyɛm, 
Hɛn kan na akoban;
Ne nsamu akyɛdze ma,
Yenya hɛn nhyira fir mu
Ɔbɔdom hɛn
Nkorɔfo nyina
Nkwagye adom,
Nye enyimnyam so.

MHB 678
5 . Nyame dɔ No nkorɔfo, 
Hɔn a wɔsɔ N'enyi n'
Akra krɔnkrɔn botoo n',
Ɔnnkan hɔn Ne ndzepa:
Nyia ne kra twer
Dɔm Ewuradze 
Wo nkotoo n', yɛ 
Siarfo mprɛnsa.

MHB 679
1 . Wo sor abangua yɛ fɛw, 
Wɔ kan na dɔ man no mu;
Ha so W'abangua yɛ fɛw,
Wɔ bɔn na mbusu man yim'
Ao, mo sunsum no kɔn dɔ
W'asɔrmba hɔn fɛkuwbɔ,
W'enyim ne hyerɛn fɛɛfɛw n',
W'amayɛ n', Adom Nyame!

MHB 679
2 . Abɔso Nyame, nnoma a 
Wosu kyin Wo fie, woewie!
Na akra a wɔhom sor Egya
No bom' no, woewie dodow!
Wɔtse dɛ ebubur n' a
Oennya 'saase do sibea n',
Wɔsan kɔ hɔn hɛn no mu,
Hɔ na hɔn enyi gye daa.

MHB 679
3 . Woewie ampa! hɔn ayɛyi 
Pem mbusu bɔnsa 'i mu mpo;
N-su pue sar do ma hɔn,
Edziban fi sor nyɛn hɔn.
Wofi ahom mu kɔ ahom mu,
Dze kodu W'ahengua n' ho;
W'anan ho na wobom som,
'Wo a agye hɔn ne nyinam'.

MHB 679
4 . Mo Wura, ma muntu ehu dɛm: 
Gya m' twa bɔn wiadze yi mu;
Fa W'adom no suo mo mu,
Ma minnya kwan wɔ Wo nkyɛn.
M'ewia nye me kyɛm nye 'Wo;
Gya mo mfom 'koma 'i, weɔn no;
Adom nye enyimnyam fir Wo;
O mo Wura, hue gu mo do.   Amen.

MHB 68
1 . OBI nnsɛ Jeshurun Nyame,
No ho yɛ dzen, ɔkrɔn;
Hwɛ! Ɔtserɛw Ne ntsaban mu,
Ɔnantsew wɔ wimu!
Israel ɔnye N'abakan;
'Tumfo Nyame yɛ wodze,
Ofi sor robɔbor wo,
Nyame a bor adze nyina do.

MHB 68
2 . Jehovah Kɛse pɛ dɛ
Ɔboa na ɔgye wo;
Daa Nyankopɔn wowaw wo,
Wo Bɔfo, wo Nyɛnko;
Israel ɔbɛn na isuro?
Mbusu biara rennhaw wo,
Abasa a ɔwɔ hɔ daa n',
Aka wo efua yie.

MHB 68
3 . Nyame yɛ wodze; mma nnsuro
'Tamfo a ɔwɔ wo mu;
Nyame bɛba wo honam m',
Ma bɔn aabɔ adze;
Nyame bɛsɛɛ ɔbɔnfo n',
Ama wo konyimdzi m' dɛw; 
Nyame bɛpam n' na ɔaka
Dɛ, Sɛɛ hɔn, sɛɛ hɔn nyina!

MHB 68
4 . Aperdzi nyina abɔ adze,
Akokoeko egyaa;
Israel nnkɛyɛ bɔn bio da,
Na ɔbɛtsena asomdwee mu;
N'atamfo nyinara kɔ,
Bɔn nnyi kyɛfa wɔ no mu,
Israel nko bɛtsena hɔ a
Jesus wɔ n'akoma m'.

MHB 68
5 . Israel woehyira wo!
Ɔman bɛn nye wo sɛ?
Jesus agye w' efi bɔn m',
Ennkɛtsena bɔn mu bio,
Jesus nye w' kyɛm mpɛm esuon;
W'afowa a gya wɔ ano,
Nyame Tumfo Asɛm bedzi
Wiadze, bɛn na hɛll do.

MHB 680
1 . M'akoma dzii ehurusi 
Dɛ me mfɛfo see dɛ,
Bra ma yɛnkɔ Nyame Ne fie;
Afahyɛ da nye ndɛ.

MHB 680
2 . Hɛn anan bɛyɛ ntsɛm 
Ahɛn asɔrdan nom'
Ber a mobra na mpanyin pii
Rehyɛ som-bea no ma.

MHB 680
3 . Ebusua wɔtɔ dɛ 
Wɔbɔ punkum ba ha;
Ehumbɔbɔr egua n'enyim
Wɔdze dɛw kotow hɔ.

MHB 680
4 . Sɔr ma Jerusalem, 
Nyankopɔm ahenkurow n';
Nyame ntɔ Ne nhyira ngu hɔn a
Wɔdɔ Ne fie papa.

MHB 680
5 . Ha 'i dze wɔmma koryɛ 
Na asomdwee ntsintsim daa;
Zion, ahonya pii nhyehyɛ
W'ahemfi amaama.

MHB 680
6 . Hɛn afɛ nye enuanom 
Nnkɛpa hɛn mpaayim' da;
Wohyiam' asɔryɛm' ara pem a
Nyame mma N'asomdwee!  Amen.

MHB 681
1 . MBƆBƆRHU nye adom Nyame,
Da W'enyim ne hyerɛn edzi;
Hyerɛn hɛn do, Gyefo, hyerɛn,
Ma Wo kan nhyerɛn W'asɔr mu,
Ma Wo nkwagye ahoɔdzen
Ondu wiadze beebiara.

MHB 681
2 . Ma nkorɔfo no nyi W' ayɛw,
Hɔn a wɔtse ase ntonton Wo;
Ma aman no ntsea m' ntow ndwom,
Enyimnyam nka Hen Gyefo!
Mfa hɔn adwontow mbra W'enyim,
Wobetsie Wo pɛ krɔnkrɔn n'.

MHB 681
3 . Ma nkorɔfo no nyi W' ayɛw,
Na asaase bɔsow n'aba,
Nyame behyira nyimpa;
Nyimpa dze n' ho ma Nyame;
Ase mba nye ɔsorfo nyina
Bɛtsena dɛw na dɔ kor mu.

MHB 682
1 . MBƆBƆRHU nye adom Nyame,
'Hobrɛadze m' yɛhwɛ W'enyim,
Fi ɔsor Wo tsenabea
    Tsie, fa kyɛ, gye nkwa.

MHB 682
2 . Yehyia W'asɔrdan no mu
Dze dza yehia ba W'enyim,
Serɛ wɔ W' mbɔbɔr egua enyim;
   Fi ɔsor gye hɛn.

MHB 682
3 . Wo dɔ hyɛ akoma ma,
Na yɛpɛ ayɛ Wo pɛ;
Wɔkɔ W' koko krɔnkrɔn n' do,
  Owura, suo m', gye nkwa.

MHB 682
4 . Yɛman fi Wo nguankuw ho
Na hɛn dɔ ma Wo yɛ nwin a,
Fa mbɔbɔr enyi hwɛ hɛn;
  Fa kyɛ na gye nkwa.

MHB 682
5 . Awerɛhow nsa mia hɛn,
Wiadze haw hiahia hɛn ho;
Ma hɛn kra nnya W'asomdwee;
  Jesus, gye hɛn nkwa.

MHB 682
6 . Mbrɛ hɛn sufrɛ tse biara,
Yɛma hɛn akoma do ma W' a,
Yi hɛn adzesoa fi hɔ!
Tsie, fa kyɛ, gye nkwa.  Amen.

MHB 683
1 . HWƐ, Nyame wɔ ha! Yɛntonton N'
Na yenhu dɛ bea yi yɛ hu!
Dza ɔwɔ hɛn mu nyina ntse No tum,
Wɔmbɔ hɔn mu adze komm N'enyim;
Hɔn a wonyim No tum, N'adom
Dze suro som No, dze enyidzi dɔ N'.

MHB 683
2 . Hwɛ, Nyame wɔ ha! Ɔno na
Abɔfo adwontofo tow N' ndwom,
Ɔno na wɔakrɔn N' ɔsorsor;
Ɔsor dɔm dze ayɛyi ma N',
Ewuradze, mma mmpow hɛn ndwom no,
Gyirama a ɔdodow yi W' ayɛw.

MHB 683
3 . Atseasefo mu Ɔtseasenyi,
Hɛn ayɛyi mfow ndu Wo nkyɛn, 
Ma yɛnda ho ngyina W'enyim,
Yɛnda ho ntse, yɛnyɛ Wo pɛ;
Hɛn adwen nyina mbra Wo do,
Mma nngyaa dɛ egye hɛn afɔr.

MHB 683
4 . Dɛ mbrɛ nhyiren paa na ɔgye
Ewia ne hyew enyigye mu n',
Ma hɛn nsa nka Wo kan biara,
Na ma Wo tum no nkenyan hɛn;
Eyɛ bɛkyebo kan mu Kan,
Ogya a ɔhyew na okenyan

MHB 684
1 . Jesus, fa wusoɛr tum n' 
Gyina hɛn finimfin;
Ma hɛn asɔryɛ yi
Ɔnyɛ mber krɔnkrɔn.

MHB 684
2 . Hue Wo Sunsum Krɔnkrɔn 
Gu akoma nyina do;
Tu suro na yaw fi
Akra nyina mu.

MHB 684
3 . Na yebemia mu dzen 
Yeetu hɛn kwan yi,
Dɛ hɛn enyiwa da
Bɛkyebo da n' kwan.   Amen.

MHB 685
1 . HOM nsoɛr nhyira Ewuradze,
Hom nyimpa a woeyi hom,
Hom nsoɛr mfa akoma, kra nye ndze
Nhyira Ewuradze, Nyakopͻn.

MHB 685
2 . Ͻsén ayɛyi nyina dze,
Ͻbor nhyira nyina do dze;
Woana na onnkosuro Ne dzin,
Nnyi N’ aysw, nnkamfo No?

MHB 685
3 . Nkyɛ ogya a onndum da
Fi N’afͻrmbukyia do
Aaka hɛn ano, ekenyan hɛn,
Dze hɛn adwen eetsim sor!

MHB 685
4 . Hͻ ͻbrɛ N’aso adze
Dze tsie ndwom a yɛtow;
Onnyi Noho nnkyérɛ nyimpa dze,
Hɛn sunsum tse Ne nka.

MHB 685
5 . Nyame nye hɛn ahoͻdzen,
No nkwagye yɛ hɛndze;
Yɛdze hɛn ahoͻdzen nyina
Bɛka No dͻ ho asɛm.

MHB 685
6 . Hom nsoͻɛ nhyira Ewuradze,
Hom ntonton Ewuradze;
Hom nsoɛr nhyira N’enyimnyam dzin n’,
Ofi ndɛ nye daa nyina.

MHB 686
1 . HOM mma hom akoma do! Yɛma do ma Wo;
Yennyi obi bio wɔ Wo nan adze;
Hom mma hom akoma do! Yɛbɔ mu ma do,
Yɛma do, yɛma do ma Ewuradze!

MHB 686
2 . Yɛma do kɔ sor sen mfe a abɛsen n',
Bɔn a ogu hɛn ho fi, suro a ɔhyɛ hɛn do,
Ekyingye bɔw nye dɔ aprɔw mu,
Kan Wura, yɛma hɛn akoma do ndɛ.

MHB 686
3 . Akɔhwi nye enyiwa atɛkyɛ,
Ndzeyɛɛ nye nsusui a ɔnnhyɛ enyimnyam,
Tɛkyerɛma a ɔdodow asɛnka ho,
Nokwar Wura, yi Christianfo fi mu.

MHB 686
4 . Ma akyɛdze biara a edze ama no do;
Adze pa da famu a, gyedɛ wɔama do,
Akoma nye adwen a wɔakyekyer da famu,
Nyame dze mae, na ɔsan kɔ Ne nkyɛn.

MHB 686
5 . Afei, ekyir yi totorobɛnto hɛn a,
Hom mma hom akoma do! Ɔgyegye hɛn asomu;
Akoma nyina bɔbɔ mu agye do;
Yɛma do, yɛma do ma Ewuradze!

MHB 687
1 . MOBϽ mo mu adze komm W’enyim,
Bra na besiesie me kra na
Ͻmfata dɛ odzi sor edziban,
Mo Wura, nkwa, m’adze nyina.

MHB 687
2 . Ͻwo nyim mo mu adwembͻn,
Ͻmma munntum minndzi nyim koraa,
Wͻ nankasa ͻnye bͻn do;
Mo Wura, nkwa, m’adze nyina.

MHB 687
3 . Wo so yɛ nyimpa, nyim ne nyina,
Ͻbɛkaa me dɛ edͻ me;
Bɛn me, annyɛ a m’bͻhwease;
Mo Wura, nkwa, m’adze nyina.

MHB 687
4 . Minnyi tum ka Wodze nko ho,
Boa ma memfa m’akoma mma Wo;
Dzi me bra do, fa yɛ ahengua,
Mo Wura, nkwa, m’adze nyina.

MHB 687
5 . Mobͻ mo mu adze komm W’enyim;
Tsie me mpaabͻ a misi do yi; 
O ma m’afͻrbͻ yi ndzi mu,
Mo Wura, nkwa, m’adze nyina.

MHB 688
1 . NYAME hɛn Egya, Ɔwo ayɛ hɛn kor,
Akoma fam akoma ho, wɔ Wo Dɔba n' mu;
Yeridzi mpaa m' na obiara akɔ no kwan,
Ma ano na ndze biara nyi W' ayɛw.

MHB 688
2 . Ayɛyi nka Wo hɛn fɛkuwbɔ ntsi,
Akoma, kra, nye adwen fɛkuwbɔ;
Ayɛyi nka Wo, ɔdɔ nuayɛ ntsi,
Koryɛ a ndzepa Wura edze ba n' ntsi.

MHB 688
3 . Owura, hyɛ dzen na Wo nko na inyim,
Inyim mber a yeguan fi atamfo enyim;
Mpɛn dodow a yɛkɔ sum mu nsɔhwɛ mu n',
Yɛyew Wo tum nye W' nsa aɔda hɛn do.

MHB 688
4 . Ewuradze, ofi ndɛ kɔ nye hɛn nkɔ,
Ka hɛn ho wɔ hɛn daa dwumadzi mu;
Ber a eka hɛn ho n' obira bohu
Dɛ ɔsor nhyira hyɛ ase wɔ ha.

MHB 689
1 . 'EWimbir ansaana wi rotɔ n' 
Ewuradze, nna ayarfo gu W' nkyɛn;
Ao, yaw horow bɛn nna ɔannka hɔn!
Ao, dɛw bɛn nna wɔammfa annkɔ!

MHB 689
2 . Bio, edu 'wimbir, na hɛn so 
Yɛdze yarba horow twe pin;
Sɛ Yennhu wo mpo a, ɔyɛ dɛn?
Yenyim na yɛtse dɛ 'wɔ ha.

MHB 689
3 . Agyenkwa Christ, pam hɛn mbusu, 
Na binom abɔm,
Na binom nndɔɔ W' nokwar mu pɛn,
Binom so ayew dɔ a wonyae.

MHB 689
4 . Binom hu dɛ wiadze yɛ gyan, 
Naaso wonntum mmfi wiadze nsa;
Binom hɔn mfɛfo how hɔn werɛ,
Naaso wɔmmfaa Ɔwo nnyɛɛ nyɛnko.

MHB 689
5 . Ewuradze hɔn nyina serɛ ahomgye, 
Na wobefi bɔn mu koraa;
Hɔn a wɔper asom Wo yie n'
Nna wohu bɔn a ɔwɔ hɔn mu.

MHB 689
6 . Agyenkwa Christ, Nyimpa nye W' so; 
Wɔatseetsee Wo, wɔasɔ W' ahwɛ;
Ema Wo dɔ enyi do a, ihu
Epirakur a fɛr dze rusuma n'.

MHB 689
7 . Wo nsaano wɔ tum dɛ tsetse n', 
W'anomusɛm biara nnkefir gyan;
Ewimbir bɔw nwinwin yim' tsie,
Na W'ehumbɔbɔbɔrm' sa hɛn yar.

MHB 69
1 . Oyi nye Nyame a yɛsɔr No n', 
Hɛn Dɔfo pa a ɔnnsakyer da n',
No dɔ so dɛ No tum kɛse n',
Onnyi mbanano, nnyi ewiei.

MHB 69
2 . Jesus, Kandzifo, Kyirdzifo n', 
No Sunsum dze hɛn bodu fie;
Yeyi N' ayɛw wɔ dza etwam',
Yɛtwer No wɔ dza ɔreba.

MHB 690
1 . HԐN ayɛyi da asa,
Ewimbir sum aba,
Na sɛ ewia tͻ a, mum mmfi hɛn nkyɛm;
Adze nyina m’ nokwar kan.

MHB 690
2 . Ͻsor ahengua no ho.
Mbrɛ adze nnsa da no,
Nsankubͻfo hyɛ ntar fitaa,
Tow Wo ndwom daa nyina.

MHB 690
3 . Hɛn adwontow ya mberɛw,
Yɛbérɛ ayɛyi mu ntsɛm;
Na sor adwontofo no dze
Hͻn ndwom dzi mu, yɛ dɛw.

MHB 690
4 . Naaso Ewuradze, Ͻwo pɛ
Dɛ edan hɛn Akoma a,
Hɛn so yɛbͻtow ndwom kakra
Aka abͻfo ndwom ho.

MHB 690
5 . Ͻwo na edwedwé akra,
Na etwé etuatsewfo nyina,
Na ema ayɛyi hyɛ hɛn bra ma,
Dze hyɛ Wo dzin enyimnyam.

MHB 690
6 . Aka kumaa bi ma
Enyimnyam ewiei no aba,
Ma abͻfo na nyimpa hͻn ndwom
Aabͻ m’ W’ayɛyi mu.

MHB 691
1 . AGYENKWA, yɛma Wo dzin pa n’ do bio
Akoma kor m’ yɛtow hɛn mpaamudzi ayɛyi;
Yegyina hͻ hyira Wo ansaana yɛapon,
Na yɛkotow tweͻn W’asomdweesɛm no.

MHB 691
2 . Ma hɛn W’asomdwee bér a yɛrokͻ fie,
Yɛdze Wo hyɛɛ ase, na yɛdze W’ bowie;
Hɛn ano nnka bͻn, hɛn enyim nngu ase,
Na ofie yi mu na yeabͻ Wo dzin.

MHB 691
3 . Ma hɛn W’asomdwee, wͻ anafua yi mu,
Dan sum no ma ͻnye ekan mma hɛn,
Gye Wo mba fi ͻhaw nye mbusu mu,
Na sum nye kan nyina yɛ pɛr W’enyim.

MHB 691
4 . Ma hɛn W’asomdwee hɛn asetsena mu,
Hɛn awerɛhow mu na hɛn aperdzi mu,
Afei, ber a Wo ndze ma akodzi bͻ adze,
Ewuradze, frɛ hɛn kͻ W’asomdwee mu.

MHB 692
1 . AGYENKWA, hyira hɛn ana yɛakɔ;
Fa W'asɛm hyɛ hɛn adwen mu;
Na ma akoma mu nkenyan,
Ahobrɛadze dɔ na pɛ pa.
   Wɔ nkwa adzekyee nye wu sum mu,
   O Jesus brɛfo, yɛ hɛn kan.

MHB 692
2 . Da no asa, ne mber etwa m',
Na Ɔwo nyim no mu nsɛm nyina;
Konyim kakra a adom dze bae n',
Oebu anohoba do, ahwe ase.

MHB 692
3 . Owura, gye hɛn fi akwan bɔn do,
Fakyɛ turodoo nye ɔgye;
Fa ahotsew nye asomdwee
Hyira hɛn ma ɔnsen nda no a etwa m'.

MHB 692
4 . Fa kyɛ mbordo, ma hɛn dɛw,
Suro mapa ɔnye fahodzi,
Na dɔ akoma a nkekae nnyi mu,
Dza ɔpɛ dɛ ɔnye Wo sɛ.

MHB 692
5 . Yɛfrɛ hɛn adɔfo nyina brɛ Wo
Ehiafo, 'werɛhofo, abɔn;
Ma W'ehumbɔbɔr n' mma hɛn dɛw,
'Wo nye hɛn Jesus, hɛn adze nyina.

MHB 693
1 . Nyame, fa Wo nhyira gya hɛn kwan, 
Dom hɛn dɛw na asomdwee;
Ma ankorankor yennya Wo dɔ
Mfa ndzi nkwagye adom ho dɛw;
Ao, hyɛ hɛn dzen
Wɔ bra sar akwantu yim'.

MHB 693
2 . Yɛdze ndaase na ntonton ma W' 
Wɔ Wo nsɛmpa dɛɛdɛw n' ho;
Nkyɛ Wo nkwangye no ho aba
Asow hɛn akoma nye bram';
Nkyɛ Woara so
Yeehu W' hɛn nkyɛn afebɔɔ.    Amen.

MHB 694
1 . EWURADZE, ayɛ hɛn tsenebea
Wɔ mbasantsen nyina mu;
Wo nkorɔfo da ho hu W'adom,
Woehyira W'awerɛkyekyer;
Etsie hɛn sufrɛ ber biara,
Yehu dɛ ebɛn ber biara,
Hɛn ahoɔdzen nye hɛn nkwagye.

MHB 694
2 . Yɛtɔ dɛ yesu hɛn bɔn ho,
Yɛyɛ dze akyerɛ W'abotar,
Naaso yɛda ho kura W' gyedzi m'
Yɛda ho dɔ Wo dzin no;
Na akora hɛn na adɔ hɛn yie,
'Ma hɛn kwan dɛ yɛntsena Wo mu,
Na yennhinhim, yenntutu.

MHB 694
3 . Ewuradze, biribiara nnkotum
Agye W' nkorɔfo efi Wo nsamu,
Hɛn Boafo nnkefi hɔ ara da;
Nyame nnkedzi hɛn huambɔ,
Wo nkorɔfo atsena Wo mu;
'Bɛda ho ayɛ hɛn tsenabea
Daa, afebɔɔ, afebɔɔ.

MHB 695
1 . AYƐYI rotweɔn Wo Zion,
Mpaabɔ bɛhyɛ W'asɔrdan ma;
Nyimpa nyina bɛba W'egua ho,
Enya Christ mu nkwagye wɔ hɔ.

MHB 695
2 . Hɛn sunsum fɔn, hɛn bɔn dzi nyim,
Mma hɛn ahopopo akoma nnsuro;
Ɔwo a itsie mpaabɔ, sian bra
Bɛyɛ ndzebɔnyɛfo nyɛnko.

MHB 695
3 . W'ahotsewfo n' woehyira hɔn,
Wɔakora hɔn do, wɔnyɛn hɔn daa;
Asaase nye po nyina Agyenkwa,
Hɔn a wɔdan Wo nya enyigye.

MHB 695
4 . Wo nsa na edze yɛɛ mbepɔw,
Wo ndze taa po asorɛkye dzinn;
'Napa, 'wimbir, woyi W'ayɛw,
Emaa asaase yii no ndɔbaa.

MHB 695
5 . W'ayamuyie ahyɛ afe n' mu ma,
Wo mununkum tɔ asaase do nsu,
Wo mu sar pradada tow ndwom,
Abɔdze serew, ohu ne Hen.

MHB 695
6 . Hue Wo Sunsum gu hɛn akra do;
Fa abrabɔ pa san ma hɛn;
O ma Wo dɔ no nkenyan hɛn,
Na ma yɛnsow aba Wo mu.

MHB 696
1 . HOM a hom yɛ ɔsor Hen mba,
Hom ntow ndwom hom akwantu mu;
Hom ntow hom Agyenkwa ayɛyi,
Enyimnyam wɔ No ndwuma m'.

MHB 696
2 . Yerutu kwan akɔ Nyame nkyɛn,
Ɔkwan a egyanom faa do n'.
Hɔn enyi agye sesei,
Ɔnnkɛkyɛr na yeehu yi.

MHB 696
3 . Okuw ketseaba, hom ntsea m',
Hom mbɔhom Jesus Ne nkyɛn,
Woesiesie hom ngua wɔ hɔ,
Hom ahenman nye akatua.

MHB 696
4 . Hom mma hom enyi do, kan mba;
Zion kurow da hom enyim,
Hɔ, ɔbɛyɛ hɛn fie daa,
Yebohu hɛn Wura ntsɛm.

MHB 696
5 . Enuanom, hom nyina mfa
Dɛw ngyina hom ahe do;
Jesus Christ, hom Egya Ne Ba n'
Hyɛ hom dɛ hom nkɔ kan ndam m'.

MHB 696
6 . Ewuradze, yetsie kɔ kan,
Dze dɛw gya ne nyina wɔ ha,
Wo nko ara dzi hɛn bano
Na yebedzi W'ekyir daa.

MHB 697
1 . NHYIRA nye akra abrɛfo a
Wohu hͻn hia dɛ wͻnnsɛ hwee;
Wͻama hͻn adom akyɛdze,
Nye dɛw ahenkyɛw a ͻwͻ sor.

MHB 697
2 . Nhyira nye hͻn a hͻn akoma ebubu,
Bͻn ntsi wodzi yaw wͻ hͻn mu;
Christ No bͻgyaa krͻnkrͻn pem dɛ
Ayarsa ma hͻn yaw nyinara.

MHB 697
3 . Nhyira nyé akra a wͻhwehwɛ adorn;
’Kͻm nye nsukͻm wo tsénenee ntsi,
Wͻdze nkwa nsu nye edziban
Bɛmema hͻn ama wͻaamee.

MHB 697
4 . Nhyira nye akomamutsewfo,
Woefi bͻn no tum no ase;
Wodze enyigyé a onnyi ewiei
Bohu Nyamé a ͻyɛ krͻnkrͻn.

MHB 697
5 . Nhyira nye amandzehufo,
Jesus ntsi wohu amandze;
Hͻn kra bedzi nyim Nyame mu.
'Nyimnyam, dɛw nye hͻn akatua.

MHB 698
1 . OWURA Jesus, fa W‘adom no
Bɛtséna hɛn mu afebͻͻ,
Na mma yɛmma bͻn kwan koraa,
Na yɛnnhow Wo werɛ.

MHB 698
2 . Fa W’asɛm bɛtsena hɛn mu.
Pomfo a yɛdͻ Wo;
Ma hɛn Wo mboa nye mbͻbͻrhu
Na tsenabew wͻ sor.

MHB 698
3 . Fa Wo kan bɛtsena hɛn mu,
Kan a ͻhyérɛn hɛn do,
Na ma Wo nokwar nkyérɛ hɛn kwan,
Na amma yaannhwé ase.

MHB 698
4 . ’Nye hɛn ntsena na hyira hɛn,
Asomdwee Ewuradze;
Adom na tum aahyɛ hɛn ma,
To hɛn gyedzi na dͻ m’.

MHB 698
5 . Bɛtsena hɛn mu dɛ hɛn kyɛm,
Dzi Wo dͻm do Ͻsahen,
Na yeenngyaa hɛnho amma wiadze,
Na yemmfi hɛn gyinabew.

MHB 698
6 . Bɛtséna hɛn mu wͻ dͻ mapa m’,
Yɛ hɛn Nyamé Agyenkwa;
Yɛnkyerɛ Wo mboa wͻ ahokyer mu,
Kora hɛn Wo mu nokwar m'.    Amen.

MHB 699
1 . HƐN Pomfo, Wura yɛ kɛse,
Tum, nokwar nye adom mu;
Ɔsorsorfo tonton N' daa,
N'asɔrmba yi N' ayɛw.
Hɛn Nyankopɔn kurow no mu,
Bepɔw krɔnkrɔn a ɔwɔ ase n',
Hom mfa Ne dzin no ntahye,
Hom nda N' kɛseyɛ edzi.

MHB 699
2 . Ewuradze, W'adɔyɛ ntsi
Yɛtsena W'asɔrdan mu,
Ha Wo nokwar dɔ no da
Wo nkwagye tum edzi;
Wo dzin ma yeyi W'ayɛw,
Na W'emudzi no hyerɛn,
Wiadze nyina bɛgye ato m',
Wo ndwuma yɛ krɔnkrɔn.

MHB 699
3 . Hwɛ, Asɛmpa Asɔr n' tsim hɔ,
Na osi botan do;
N'anohoba yɛ nokwar,
Woana behim N'aban?
Kan no sombea a ɔsom bo;
Ka kyerɛ nkyirmba so bi.
Nyame tum abɔ ho ban,
Asɔr no ronnhwe ase.

MHB 699
4 . Zion Nyame yɛ hɛndze,
Hɛndze, yɛtwer No dɔ;
Yeehu Ne fakyɛ dɔ no,
Yɛtse ase, wu ma Christ:
Ɔbɛyɛ hɛn Kwankyerɛfo
'Kɔ Jerusalem fofor m';
Yɛgye N', na yɛhom No mu,
Wɔ mfesantsen nyin m'.

MHB 7
1 . O ƆSORSOR Hen, fi sor hwɛ famu ha,
Boa hen yɛntow W'ehumbɔbɔor nye dɔ,
Ɔrepem dɛ osunsuan ebunkam hɛn do,
Naaso gu do ara dze pii kã hɛn ho.

MHB 7
2 . Hen nkwa Nyankopɔn, yɛtsew Wo dzin ho;
Hɛn edwuma nye dɛ yɛper tahye Wo dzin,
Gye hɛn ndaase wo adom a edze bɔɔ hɛn,
Atseasefo nyina bɛkyere W'ayɛyi.

MHB 7
3 . Hɛn Egya, hɛn Wura, eyɛ Otumfo,
W'asɛm a akora hɛn ntsi na yɛrosor yi;
Ndzepa a yenya nyina fi Wo nko hɔ ba,
Hɛn gyirama na hɛn nkwa yɛdze bɔsom Wo.

MHB 7
4 . Dza ɔkyen ne nyina, yetow W’ayamuyie.
Agye wiadze a ayew efi bɔn na yaw m'.
Edze Wo Ba abɔ werdam apon wiadze,
De omfa hen a yetwer No mbra hen sor fie.

MHB 7
5 . Wo dɔ ntsi yɛtow ndwom dzi ehurusi.
Yɛnye sor abɔfo ma hɛn ndze do;
Agyedzifo nyina bɔtonton Wo dɔ
Mbersantsen mfesantsen a ɔmmbɔ adze da

MHB 70
1 . M'ENYIDAR wɔ Nyankopɔn mu;
Ɔyɛ me gyedzi fofor,
Ogya m' fa ɔbra adandan mu,
Oye na ɔyɛ nokwafo.
Wonnyim No,
No nkotoo,
Ɔfrɛ m'akoma Nedze.

MHB 70
2 . Nyimpa ahantan na n'enyimnyam, 
Afowa na ahenkyɛw sɛɛ no;
Ɔdze berɛ tow abantsentsen
Na ne nyina bubu gu famu,
Nyame tum,
Ber nyina nye
m'asɔrdan na abantsentsen.

MHB 70
3 . Nyame N'ayamuyie wɔ hɔ daa,
Ne nyansaa bor adwen do:
Enyimnyam, kan na nkwa fir no,
Ahoɔfɛw mapa fir no.
Afebɔɔ
Na No mu
Aman fofor soɛr som No.

MHB 70
4 . Otumfo Mafo no ma hɛn 
Ndzepa pii daa nyinara,
Hɛn akra enyi gye Ne pɛ ho,
'Nyigye gya hɛn bea a yɛkɔ.
No mu na
Ɔdɔ gyina;
Ɔma enyigye gyina.

MHB 70
5 . Adasa nkɔ do ara daa,
Mfa ayɛyi afɔrbɔ 
Mma ɔdomankoma Nyame,
 Wɔ Christ a ɔdze No mae,
Jesus frɛ
Obiara:
Nyia otsie No nnhwe ase.

MHB 700
1 . NYIA no werɛ hyɛ Nyame m',
Na ɔtse bɔgya no tum n',
Gyina pintsinn wɔ ehumtu ber m'
Dɛ Nyame Ne bepɔw:
Onnhinhim, osi pi,
Ne Zion nnkodwuruw da;
N'agyedzifo gyina pintsinn
Wɔ Jesu No dɔ mu.

MHB 700
2 . Dɛ mbrɛ nkokwaa etwa
Jerusalem ho ehyia n',
Dɛm na Nyame bɔ hom ho ban
Fi atamfo nyina nsamu;
Ogyina akwan nyina m',
Twitwa gye N' Israel,
Na No tum nsamu na ɔdze
Hɔn akra sie afebɔɔ.

MHB 700
3 . Ewuradze Domfo, ma
Wɔnda ho ntsena Wo mu,
Nkɛpem dɛ akra nyina ho bɛsan,
Na woedzi mu koraa;
Akomamutseweefo nyina
Kɔ do bɔ hɔn ho ban;
Yɛ hɔn yie, gye hɔn nkwa wɔ ha,
Na dɔ hɔn kɔ ewiei.

MHB 701
1 . Asɔr ne fapem kortoo 
Nye Jesus Christ hɛn Wura;
Ɔnam nsu nye N'asɛm do
Yɛɛ n' N'abɔdze fofor.
Ofi sor bɔhwehɛɛ no.
Yɛɛ n' N'ayefor krɔnkrɔn.
Ɔdze No bɔgyaa tɔɔ no
No nkwa ntsi na owui.

MHB 701
2 . Wɔpaam' yii n' aman nyinam', 
Naaso ɔyɛ Asɔr kor.
No nkwagye tum ɔnye yi-
Wura kor, gyedzi kor,
Dzin krɔnkrɔn kor na ohyira;
N'edziban krɔnkrɔn kor,
Enyidar kor na ɔper ho,
Adom nyina wɔ mu.

MHB 701
3 . Sɛ mpo nyimpa si atwetwe 
Hwɛ N'ahokyer kɛse,
Dɛ mpaapaam' atsetsew mu
Nkyerɛkyerɛ bɔn tseetsee N' a,
Ahotsewfo n' weɔn, wosu
Dɛ, ondu da bɛn ara?
Anago su n' nnkyɛkyɛr na
Ɔadan anapa ndwom.

MHB 701
4 . Berɛ nye amandzehu mu, 
N'akodzi dede n' mu,
Ɔtweɔn daadaa asomdwee a
Ɔmmbɔ adze n' n'emudzi n',
Kɛpem dɛ n'enyi bohu
'Nyimnyam enyidado n',
Na Asɔr konyimdzifo no
Bɛhɛn n' ahomgye mu.

MHB 701
5 . Na ɔwɔ wiadze yi, ɔnye 
Ɔkorsa Nyame bɔm',
Na ɔnye hɔn a wɔrohom
Dzi nkitaho dɛɛdɛw.
O ahotsewfo esiarfo!
Ewuradze, dom hɛn,
Dɛ abrɛfo yinom, ma
Yɛnye W' mbɛtsena sor hɔ.  Amen.

MHB 702
1 . CHRIST hɛn kutuwdo - bo,
No nko do na yɛtow;
N'ahotsewfo nko hyɛ
Sor abanguado ma;
Yɛdze hɛn enyidar na enyigye
Hyɛ No dɔ na adom mu sesei.

MHB 702
2 . O dɛm ayɛyi ndwom 'i
Bɔwosow abangua 'i do;
Yɛbɛma hɛn ndze do
Atow Ɔkorsa ndwom,
Dɛm na yɛdze N'enyimnyam dzin n'.
Bɔtow ndwom a ohur daa nyina.

MHB 702
3 . Ɔdomfo Nyankopɔn,
Twe penkyɛn hɛn mber nyina
Gye nokwar nsew biara,
Na hyɛ nkrumsi so nsew;
Hue Wo nhyira gu mpaabɔ do
Wɔ da krɔnkrɔn biara no mu.

MHB 702
4 . Adom a yebisa n'
Wɔmfa mfi sor mbrɛ hɛn;
Sɛ hɛn nsa nya ka dze a,
Ɔnye hɛn ntsena afebɔɔ,
Nkodu da no a esiarfo nyina
Wɔbɛfrɛ hɔn akɔ ahomgye m'.  Amen.

MHB 703
1 . Nyame kurow mbrɛ odua so 
Na n' afasu war a!
'Nokwafo nye W' adehye dɔm,
Wɔ mbew na mber nyinam'.

MHB 703
2 . Asɔr krɔnkrɔn kor, nkodɔm kor, 
Botae a ɔkrɔn kor,
Dwumadzi kuw kor, ndɔbaa ndwom kor,
Ɔhen Otumfo kor.

MHB 703
3 . Ofitsi nyimpa n' ahyɛse 
Mbrɛ W' asɛm esi edwir n'!
Mbrɛ W' aman esi atserɛw
Wɔ ahotɔ na dɔm' a!

MHB 703
4 . Mbrɛ Wo gya si dzɛw anago 
Dze weɔn na ɔnnhwer a!
W' akoban hyerɛn sunm' ara
Dze kɛpem adzekyee.

MHB 703
5 . Asorɛkye bu akɛse kwa, 
Anhwea dwurudwuruw gyan;
Onntum mmpuhim botantsim a
Bɛkyebo kurow si do n'.

MHB 704
1 . AKOKO a ho tsew etwa ehyia,
Ne fapem no tsim hɔ pintinn daa,
Ewuradze ahenkurow no tsim hɔ;
Wonnkotum edwuruw n'afasu;
Mbanyin dze asuro na nwanwa hwɛ no,
Na wɔhyɛ nyia ɔweɔn no nsew.
Nyia ɔhwɛ Israel no,
Ɔnntɔ nnkom na ɔnnda,
Halleluja!
Enyigye dɔm\nNye hɔn a adom n'
Bɛba hɔn tsenabea mu daa daa!

MHB 704
2 . Jehova dɔ Zion n'apon!
Na ɔdze adom nwanwa gye to m';
Na ɔdze ndadze hin ekyir,
Ohyira hɔn a wɔtse no mu,
Ɔkyekye hɔn werɛ ber a wɔabɔm,
Na wɔdze yaw, dadwen gu N' do n',
Adom a ɔdze fua
No nkorɔfo nyinara n',
Ɔyɛ nwanwa!
Nyame ahenkurow,
Enyigye bea a,
Hɔ na dɛm nhyira nyina wɔ!

MHB 704
3 . N-kwagye a aman pii nnyim no,
Zion no nko mu na wɔkyerɛ:
Hɔ, wɔtse dza ɔso, yɛ krɔnkrɔn;
Ber a Wo nkorɔfo tse wo mu no,
Etsentsen hɔn, kyekye hɔn werɛ,
Ewɔ Sunsum na Asɛm no;
Asomdwee bɔ hɔ aprɔw,
Na wɔtse ndwom dɛɛdɛw,
Nya adom tsema,
Ɔyɛ dɛw ma!
Ɔma asomdwee
Na enyigye kɛse tsim hɔ daa.

MHB 705
1 . NYAME yɛ sumabew ma Ne mba,
Sɛ ehum a ɔyɛ dzen tu mpo a;
Ansaana yɛka hɛn ayawdzi n',
Hwɛ ɔwɔ hɛn nkyɛn roboa hɛn!

MHB 705
2 . Ma mbepɔw ntutu mfi hɔn mbea
Mbra bun mu na wonsie hɔn hɔ;
Asaase dzendzen no nwosow,
Hɛn gyedzi nnkosuro hwee koraa.

MHB 705
3 . Po woree no bɛyɛ dede,
Hɛn akra tsena asomdwee krɔnn mu;
Ber a aman na mpoano nyimpa
Ho popo, suro asorɛkye kɛse n'.

MHB 705
4 . Esu bi wɔ hɔ a ne mpemee
Ma hɛn Nyame man enyigye;
Nkwa, dɔ na enyigye gu do pem,
Fow kɔ hɛn man krɔnkrɔn no mu.

MHB 705
5 . Dɛm esu krɔnkrɔn n', W'asɛnhia n',
Ɔhyɛ hɛn suro dzendzen do;
Asomdwee a Wo bɔyhɛ n' dze ma n'
Ma ɔkra a ɔagow ahoɔdzen bio.

MHB 705
6 . Zion dzi ne Hen N' dɔ ho dɛw,
Ɔgye n' fi dɔnhwer huuhu n' mu;
Ne fapem dzendzen n' nnokobubu,
Woetsim n' wɔ No nokwardzi do.

MHB 706
1 . Wɔka wo ho enyimnyam nsɛm, 
Zion, hɛn Nyame Ne man;
Nyia ɔnnsan N' asɛm no kyekyeer
Wo dɛ No kurow a ɔtsenam'.
Tsetse Bo no nye wo fapem,
Ebɛn botum awosow w'?
N-kwagye yɛ wo ho afasu;
Ebɛserew w' atamfo.

MHB 706
2 . Hwɛ, n-kwa nsu a ofi Nyame 
Ne daadaa dɔ mu pem no
Ma wo mba wɔmee, na oyi
Hia ho suro fi hɔn do.
Woana na ɔbɔtɔ bitsi
Wɔ dɛm esutsen yi ho?
Adom a ɔpem daa nyina
Wo Nyame dze dom wo daa.

MHB 706
3 . M' Agyenkwa, menam W' adom do 
Mofora Zion mamfom' a,
Ma wiadze nsi me atwetwe,
Ɔno mpo bɛyɛ mo ntuw,
Wiadze nye no mu enyigye
Nye ahokyerɛ resen.
Enyigye nye ahonya a otsim
Zion mba nko na wonya

MHB 707
1 . ϽWO wͻammfa nsa annyɛ W’,
Eso wͻannkrͻn wo sor,
Wͻanntow w’aban hyɛnhyɛnn,
Wͻnndzé aboͻdzen bo yɛ w';
Ehyerɛn sen sika,
Nyame N’ Jerusalem.

MHB 707
2 . Ber a akoma brɛfo,
Benya sor ’kokodur n’,
Mbrɛ akoma apa n’,
Onya nkenyan fi ͻdͻ m’
Ber a gyedzi apam suro n’;
Eyɛ Nyame N’ kuropͻn.

MHB 707
3 . Ewͻ beea a ahopͻw
Dan yɛ ahobrɛadze,
Bea a suban yɛ botoo n’;
Bea a atͻfo nya ahenkyɛw,
Bea a agyedzifo nyina
Nya asomdwee mapa.

MHB 707
4 . Ͻbra n’akwan horow mu,
Yɛdzé enigye nantsew;
Hɛn a yeduaa mbusu mu n’,
Yetsia N’anamͻn mu,
Ber a ͻwͻ akoma biara mu n’;
Nya Nyame N’ kuropͻn.

MHB 707
5 . ϽWo a wͻannkrͻn w’ wͻ sor.
Wͻanntow w’aban ekyirkyir,
Na bér a beenu, baasa
Ehyia mu wͻ Christ mu n’,
Tsena hͻn finimfim,
Nyame N’ Jerusalem.   Amen.

MHB 708
1 . OWURA, yɛdͻ Wo man,
Ofie a etse mu no.
Asͻr a hɛn Pomfo n’ dze N’ bͻgyaa a
Ͻsom bo gyee sii hͻ n'.

MHB 708
2 .  Owura, yɛdͻ W’asͻr
’Hotsewfo wͻ W’enyim;
Wͻsom W’ bo dɛ W’enyiwa kyirefuwa,
Woekrukye wͻ Wo nsamu.

MHB 708
3 . Ͻno ntsi yebosu
Na hɛn mpaabͻ edu sor;
Yɛdze hɛn haw, hɛn bérɛ bɛma n’
’Kodu dɛ ͻbͻbͻ adze.

MHB 708
4 . Hɛn dɛw mbordo ekyir n’,
Yebu no sor akwan,
Ne nkitahodzi anohoba,
No dͻ, ayɛyi ho ndwom n’.

MHB 708
5 . Jesus, Nyɛnko krͻnkrͻn,
Hɛn Gyefo na hɛn Hen,
Wo nsa bɛgye hɛn yie efi
Atamfo nyé efir mu.

MHB 708
6 . Dɛ Wo nokwar tsim hͻ n’,
Asaasé enyimnyam pa n’,
Wͻdze ne nyina bɛma Zion,
Na dɛw kɛse wͻ sor.

MHB 709
1 . Yɛda ho yɛtse nkwam'? 
Yeehu hɛn enyim bio?
Christ N' adom a ɔapon hɛn ntsi
Hom mma yenyi N' ayɛw.

MHB 709
2 . Nyame tum akora hɛn 
Wɔ nkwagye a odzi mum';
Yɛbɔm' bio wɔ Christ N' ayɛyim',
Yedzi N' enyim ehyia.

MHB 709
3 . Mbusu pii a yeehu a! 
Akodzi a yeeduam' a!
Guado ɔko', na hɛn mu hu' a!,
Fitsi dɛ yehyiaa nkan n'.

MHB 709
4 . Ewuradze No dɔ 
Agye hɛn ne nyinam',
Na ɔda ho dze No mboa ma hɛn
Na osie hɛn nkwa wɔ sor.

MHB 709
5 . Dɛm a hom mma yentuw 
No nkwagye tum no mu,
Tum a ɔgye hɛn nkwa koraa
Kɛpem dɛ yeetua bɔn.

MHB 709
6 . Hom mma yɛmfa mbeamudua n' 
Na yeenya ahenkyɛw n';
Sɛ yebenya Jesus Noara a
Dza aka n'- yemmbu no hwee

MHB 71
1 . YƐBA hɛn egyanom Nyame nkyɛn; 
Hɔn Botan nye hɛn nkwagye; 
Daa abasa nye hɔn tsenabea, 
Yɛdze yɛ hɛn tsenabea,
Yedze hɛn ayɛyi brɛ Wo,
Yɛhwehwɛ W' dɛ ahotsewfo n'. 
Wɔ mbasantsen nyina mu.

MHB 71
2 . Onyame gya a odzii hɔn kan n'
Da ho hyerɛn dzi hɛn kan;
Ɔsor kyɛm a ɔnweɔɔn hɔn no 
Da ho so kata hɛn do;
Adom a ɔbrɛɛ abɔnfo adze,
Ahoɔdzen a ɔhyɛɛ mberɛwyɛ dzen, 
Da ho dzi nyim, hyɛ hen dzen.

MHB 71
3 . Bɔn a ɔbrɛɛ hɔn adze no
Da ho hyɛ hɛn kra do ndɛ; 
Nyinsuwa a wokyii n' nyinara, 
Yɛdze enyito ka hɛn bɔn; 
Dɛ mbrɛ itsiee hɔn sufrɛ no, 
Dɛm na hɛn mpaabɔ fow kɔ sor, 
Na ɔdze Wo nhyira ba.

MHB 71
4 . Yɛdze hɔn dɛw brɛ hɔn Wura;
Hɔn ndwom sian ba hɛn so nkyɛn; 
Sunsum a ɔtoow ndwom wɔ hɔn mu n', 
Ɔdze No ndwom so ma hɛn;
Yɛnye hɔn tow ndwom kor ara;
Yɛma do, yɛdze kɔ sorsor,
Ndwom a ɔmmbɔ adze da.

MHB 71
5 . Ahotsewfo a hom reba nyina,
Hom nkɔ do ntow ndwom dɛɛdɛw;
Mma hom nngyaa ndwom n' tow ara da; 
Hom nkɔ do ntow afebɔɔ;
Hom wɔ ahotɔ wɔ hom tsenabea,
Adom a onnyi ewiei wɔ ha,
Hyira Nyia ɔma mbordo n'.

MHB 710
1 . NUANOM na adɔfo wɔ Christ mu,
Hom ho hia Jesus na No dɔm;
Hom mbra mbɛda hom ho edzi,
M'bohu dɔ Ewuradze wɔ ha.

MHB 710
2 . Akɔaba fi asaase do;
Yɛyɛ hom etuu fɛkuwbɔ mu;
Ofi akoma mapa mu,
Na hom ngye no Jesus dzin mu.

MHB 710
3 . Jesus, yi Woho kyerɛ wɔ dɔ m';
Ana yennhyiaa W' dzin nwanwa n' mu?
Yɛtweɔn hɛn Wura wɔ hɛn finimfin,
Ogyaframee no na yɛtweɔn.

MHB 710
4 . Nyame a edze ogya kasa,
Ma ogya a ɔdzɛw Sunsum mfir edzi,
Ma ɔpɛ krɔnkrɔn gyaframee
Mfi hɛn akoma afɔrmbukyia n' do.

MHB 710
5 . Ampa, koryɛ a ofir Egya n'
Nam Wo do baa asaase do;
Onnyiewiei nkwa wɔ W' mu, na ma 
Hɛn sor ahotɔ a onnyi kasu.

MHB 711
1 . O EWURADZE, Wo sor tsenabea
Ne fɛw, ne dɛw na no nwanwa a!
Me kra dzi aper tɔ bitsi
Dze hyia W'ahotsewfo kuw no.

MHB 711
2 . N-hyira nye ahotsewfo a 
Wotwa ahengua ho wɔ sorsor;
W'enyimnyam kɛse m' hyerɛn sor hɔ
Dze dɔ yi Wo ndwuma ayɛw.

MHB 711
3 . N-hyira nye akra a wohu bea 'i
Wɔ W'adom asɔrfi yi mu;
Hɔ wohu Wo hyerɛn fɛɛfɛw no,
Hwehwɛ W'enyim, sua W'ayɛyi.

MHB 711
4 . N-hyira nye hɔn a hɔn akoma
Hwehwɛ Zion abowano kwan;
Nyame nye hɔn ahoɔdzen pa,
No kwan do na wɔtwer No mboa.

MHB 711
5 . Wɔnam enyigye na ahoɔdzen m'
Kodu dɛ yebehyia ahenman m',
Kɛpem dɛ yebɛba W'enyim
Abɔsom ɔsom pa m' wɔ hɔ

MHB 712
1 . NHYIRA nyé ͻdͻ a ͻka hɛn bͻ m’,
Dza ͻmma yɛmmpaa mu n’,
Hɛn honandua fi hɛn ho mpo a,
Yɛyɛ kor wͻ akoma m’.

MHB 712
2 . Yɛnye Egya n’ yɛ sunsum kor
Yɛkͻ beebi a ͻkyérɛ,
Yetsiatsia Jesu N’anamͻn m’,
Kyerɛ N’enyimnyam wͻ ha.

MHB 712
3 . O ma yenye N’ nnantséw afebͻͻ
Dɛ yennyim hweeàra bio,
Yɛnndwendwen hwee, mmbu hwee, gyedɛ
Jesus Ne mbeamudua n’ nko.

MHB 712
4 . Hom mma yɛntwe mboa ano yie
Wͻ N’abasa n’ ase;
Hɛn enyi nda N'emudzi kwan,
Adom ngu adom do.

MHB 712
5 . Agyenkwa n’ N’adom m‘ kyɛfafo,
Adwen. akoma m’ koryɛ.
Edɛw na yaw, aber anaa bea.
Nkwa anaa ’wu nntum mmpaa m’.

MHB 713
1 . NYAMƐ hyɛ hɛn dɛ yɛmbͻ m’
Yɛnkà akoma na nsa mbͻ m’;
Yennya hɛn frɛ ho enyidar,
Yɛmboaboa hɛnho nkorkor;
Hɛn werɛ mfir dza etwa mu,
Mfa akomà, adwen ndzi Christ ekyir
Mper nko botae no ho pɛɛ
Nkɛfa nokwàr ahenkyɛw no.

MHB 713
2 . Yɛnye Nyame nam kan mu a,
Nyame ka hɛn akoma bͻ mu a;
Yɛyɛ anyɛnkofo pa,
Jesus dͻ mu anyɛnkofa:
Dɛw mu na yɛkà bͻ mu,
Na yɛdze dzi hɛn dwuma,
Yɛtse bͻgyà à ͻtsew hɛn ho m’,
Daa yɛtse dɛ Christ ewu.

MHB 713
3 . Nyame, hyɛ hɛn gyedzi dzen,
Hor hɛn ho dza ͻnntsen nyina m’;
Ͻwo nntum nnhwɛ dza ͻnntsen;
O ma yɛmfata mma Wo!
Ku akͻndͻbͻn biara,
Tu aba bͻn biarà ase,
Gu bͻn nyinà ase koraa,
Kyérɛw Wo dͻ mbra wͻ hɛn mu.

MHB 713
4 . ’Fi ndɛ ma hɛn ndzeyɛɛ nyina
Nkyerɛ dͻ dɛ yenyim Christ;
Ma dͻ no nyɛ asɛnkyérɛdze.
Dɛ yɛyɛ Wodzé, Ewuradze:
Fa Wo dͻ suban n’ ma hɛn.
Tsim n‘wͻ hɛn enyim nà akoma m’!
Ma hɛn Wo dͻ no nkotoo!
Nyame, yemmbisa hwee bio.

MHB 714
1 . NYIA ɔwɔ Wo dɔ no nnhia ndamfo,
Ɔnye Wo nantsew dzi nkɔmbɔ;
Menye W'ahotsewfo nyina
Bɔbɔ awɛ sesei na daa.

MHB 714
2 . Ahotsewfo nkitahodzi m'
Wɔ nyansa, 'tsidaa na enyigye;
M'akoma yɛ mberɛw, motɔ bahaw a,
Hɔn hyew na kan wɔma mo do.

MHB 714
3 . M'ayɛnkofo dze, wɔnnyewee;
W'ahɛn a ɔdɔɔ so pii no,
Sɛ ehum bɔ hɔn petse mpo a,
Wobehyia m' sɔkyee berano.

MHB 714
4 . Hɛn nyina da ho ara tse Wo mu,
Yɛapetse mpo a, yɛyɛ Wodze,
Yɛwɔ ebusua noara mu,
Gyedzi, Sunsum kor kyerɛ hɛn kwan.

MHB 714
5 . W'ahengua enyim na daa yehia,
Na yɛbɔ m' totɔ serɛ Wo;
Yekyiakyia hɛnho sunsum mu,
Yebohu hɛnho nkorkor bio.

MHB 714
6 . Ɔsor dɔm no nyina bɛyɛ 
M'aanyɛnkofo daa daa nyina,
Na Ɔwo me Nyɛnko mapa;
Woana bɛtsew me efi W' dɔ ho?

MHB 715
1 . W'ABASA dzen ntsi yehyira Wo, hɛn egyanom Nyame;
Ɔwo dze Wo poma na W'abaa abɔ 
W'akwantufo ho ban;
Ɔwo afrɛ hɛn akɔ kwan a ekyingyefo enntu da ho;
W'abasa dzen ntsi yehyira Wo, hɛn egyanom Nyame.

MHB 715
2 . Christ No dɔ a osiw kwan, ka akoma bɔ mu no ntsi,
Nokwar gyedzi na fahodzi a wɔdze yɛɛ hɔn edwuma ntsi,
Nyankopɔn Nsɛmpa n'asomdwee a wɔdze nantsewee ntsi,
W'abasa dzen ntsi yehyira Wo, hɛn egyanom Nyame.

MHB 715
3 . Yɛyɛ kandzea bi a onndum da ho aweɔmfo mapa;
Yɛyɛ afɔrmbukyia ho ahwɛdofo a ebɛn hɛn;
Yɛyɛ Wo fahodzi mba a yɛdeda famu;
W'abasa dzen ntsi yehyira Wo, hɛn egyanom Nyame.

MHB 715
4 . Ma W'enyim no sunsuma no ntwa hɛn mpasuar no ho nyia;
Fa akokodur a edze maa ewuakɔr no bɔ hɛn esu;
O fa hɛn dua kwan a W'ahotsewfo duaa mu no mu;
W'abasa dzen ntsi yehyira Wo, hɛn egyanom Nyame.

MHB 716
1 . NOKWAR na dͻ Nyame,
Yɛhwehwɛ W’akwan pa;
Yɛgye Wo pɛ to mu,
Yɛyɛ setsie ma Wo:
Bɛhɛn Wo nyansaa kwan no mu,
Yengyaa hɛn pɛ mma Wo dɛw mu.

MHB 716
2 . ’Bɛn ntsi na edze hɛn
Aba ha ber yi mu?
’Bɛn ntsi na ’dze hɛn aba
Dɛ yenhu hɛn enyim?
Yɛdze dͻ na tsema ka bͻ m’
Ma yaabͻ mu kor wͻ Wo mu?

MHB 716
3 . Ana annyɛ hɛn kor,
Dɛ yɛmbͻ mu kor daa,
Yaabͻ mu anantsew,
Yaatsé obiara ne yaw;
Ama yeehu Wo papayɛ,
Na yaasoɛr ͻdͻ emudzi mu?

MHB 716
4 . Dɛm a horn mma hɛn enyi ‘
Ntsim siar ewiei no do,
Na yɛmbͻ mu yɛmper,
Yɛnko nkͻ hɛn enyim;
Yɛmfa ayamuyie mboa hɛnho,
Dɛ yebenyà ahenkyɛw hyɛnhyɛnn n’.

MHB 716
5 . O ma Wo Sunsum nsͻw
Hɛn akra ano da no,
Fa W’amayɛ dom hɛn,
Na fa hɛn fi ha kͻ
Hɛn onnyiewie ahomgye mu,
Fa hɛn kͻ hɛn Pomfo No bo m’.

MHB 717
1 . O EWURADZE, boa hɛn ma
Yɛmboa hɛnho nkorkor;
Ma obiara mboa ne nyɛnko,
Yennya tsema mma hɛnho.

MHB 717
2 . Boa hɛn ma yɛmboa hɛn mfɛfo,
Kakra a yɛwɔ nyɛ yie;
Gyedzi na enyidar nsi pi,
Yendzi mu wɔ dɔ mu.

MHB 717
3 . Hɛn Wura tseasefo, ma yɛmbɛn W',
Adze nyina m' yennyin,
Nkɛpem dɛ asan hɛn ho koraa,
Ma nkekaa nnyi hɛn ho.

MHB 717
4 . Na edwumason bɔ adze a,
Fa W'ayefor kɔ fie;
Ma yɛnye ahotsewfo nyina
Eedzi dɛw wɔ heaven.

MHB 718
1 . JESUS, yehwɛ Woara,
Yɛgye W’anohoba n’;
Ͻwo bɛba hɛn finimfin,
Sɛ yehyia Wo dzin mu a.

MHB 718
2 . Yɛrébɛgyé ato m’ wͻ ha
Dɛ Wo dzin yɛ nkwagye;
Wo dzin yɛ nkwa na asomdwee,
Ͻyɛ onnyiewiei dͻ.

MHB 718
3 . Yehyia gye adom a 
Ͻwo dzé ama hɛn kwa n’;
Wo ntsi na yehyia mu ase ha,
Ama yeehyia heaven.

MHB 718
4 . Yenyim dɛ ewͻ ha,
O yi Woho edzi kyérɛ!
Afei, Ewuradze, ma akoma
Biara nnya awérɛkyekyer.

MHB 718
5 . Ma Wo ndzé a okenyan n’
Nyi owu n’ bͻn mfi hͻ nkͻ;
Na ma hɛn akra enyi ngye
Enyidar dͻ mapa m’. Amen.

MHB 719
1 . HWԐ Jesu, hwɛ W’esuafo no,
Pon W’anohoba no;
Yeehyia Wo dzin m’ rohwɛ Wo kwan,
Ma Wo nhyira no mbra.

MHB 719
2 . Yɛtweͻn W’, Ewuradze nokwafo,
Yɛbͻ m’ kor wͻ Wo dzin m';
Yɛtweͻ, dɛ mbrɛ W’asɛm no tse n’,
Dɛ yebohu W’ hɛn ntamu.

MHB 719
3 . Enye hɛn ehyia mu wͻ ha;
Ewuradze, yi W’ho kyérɛ!
Tseasefo Nyame Ba, pue ha!
Ma yɛntse W’ nka wͻ ha.

MHB 719
4 . Ma yenhu Nyia yehwehwɛ no!
Jesus a wokum Wo,
Fa Wo nsa, W’anan m’ bͻgya n’ kyérɛ,
Ͻwo a hɛn ntsi iwui.

MHB 719
5 . Ma hɛn nsa nka kyerɛwsɛm no,
Kasa na kyérɛ biribi;
Mma nnye okyingyefo, gye Me dzi,
Emi a muwui maa wo!

MHB 72
1 . ME kra, hyɛ ɔsor ndwom bi ase;
Me ndze, nyan na tow ndwom,
Hɛn domankoma Hen n' ndwuma akɛse, 
Ne dzin kɛse ho ndwom.

MHB 72
2 . Ka No nokwar nwanwa n' ho asɛm, 
Na ma No tum ntahye;
Tow N'adom anohoba ho ndwom,
Nyame nkenyan asɛm n'.

MHB 72
3 . Bɔ Ewuradze nkwagye n' dawur
Ma akɔhweaban a woruwu:
Ɔdze akyerɛw dze dua a ɔnnsɛɛ da, 
Akyerɛw asɛm krɔnkrɔn n'.

MHB 72
4 . N'anohoba kɛse n' hyerɛn 
Dɛ ɔwɔ ayewa do;
na sum m' 'tumfo nnkotum apepa
Akyerɛw a ɔwɔ hɔ daa n'.

MHB 72
5 . N'adom asɛm biara yɛ dzen
Tse dɛ dza ɔdze bɔɔ sor;
N-dze a ɔdandan nworaba no,
Ka anohaba nsɛm nyina.

MHB 72
6 . M'akoma a atɔ bahaw dze dɛw
Hu dɛ W'adom tsim hɔ;
Motwer ndze a ɔbɔɔ adze nyina,
Na onnhia gyedzi bio.

MHB 720
1 . Christ a nhyira nyina fir Wo, 
Ema ahosewfo dzi mu,
Tsie hɛn a Wo su sɛ hɛn,
Yɛyɛ Wo honam nwanwa n'.

MHB 720
2 . Ka hɛn ho wɔ sunsum korm', 
Ma yɛnda ho nya Wodze n';
Yɛba bebisa mbordo,
Ɔwo a ehyɛ adze nyina ma.

MHB 720
3 . Kenyan, nunu na gya hɛn  
Kyɛn ankorankor akyɛdze,
Wɔahyehyɛ n' dɛ mbrɛ epɛ,
Ma hɛn ndwuma nyina nhyɛ ma.

MHB 720
4 . Dɛw mu ara yɛnyɛ kor 
Yennya tsema mma hɛnto:
Na yɛmboa hɛnho nkorkor;
Obiara nyɛ n'afamudze.

MHB 720
5 . Ɔdɔ tse dɛ wu, ɔasɛɛ 
Mpaapaamu na adehyesɛm nyina
Edzin, ekuw nyina gu
Christ yɛ adze nyinam' adze nyina.

MHB 721
1 . JESUS, W'adom no ka hɛn bɔ m'
Na yɛdodɔ hɛnho a,
Yɛdze awerɛhyɛm' hwehwɛ W'enyim,
Yenyim dɛ itsie hɛn asɔr.

MHB 721
2 . Ma yɛnda ho nnya hɛn Nyame,
Yɛnsoa W' kɔndua haahar n',
Ɔdɔ ahoma mbɔho ebisa a 
Wonnkotum atsew mu.

MHB 721
3 . Ma yɛnnom nkɔ sunsum kor mu;
Bɔ hɛn esu wɔ Wo dzin m';
Na daa yɛndwen ahobrɛadze m',
Na dua dɛw mu kasa.

MHB 721
4 . Wo dɔ a ɔtwetwe hɛn bɛn Wo n'
Ma yenya akoma kor;
Ma daa yɛntwetwe mbɛn hɛnho,
Na yɛntwe mbɛn Wo daa.

MHB 721
5 . Ka hɛn sunsum nyina fam Wo ho,
Mma mpaapaamu mmba da;
O ma hɛn nyina nnya Wo mu
Ɔdɔ ho adwen no daa.

MHB 721
6 . Iyi nye nkabɔm' pa a ho tsew,
W'adɔyɛ a fi nnyi ho;
Ma yennya adwen a ɔwɔ Wo mu n',
O ma yɛnsɔr dɛm daa.   Amen.

MHB 722
1 . HOM mfa akoma ngyina sor ndzɛmba do,
’Guambaa N’akadofo,
Hom nsuo m’ ma yɛntonton No dͻ,
Yɛnhyɛ Ne dzin enyimnyam.

MHB 722
2 . Hom ntow ndwom, ndaase m’ mma Ne dzin,
Ͻno a N’adom mmbͻ adze:
Dzi dɛw! Dzi dɛw! ‘Wuradze yɛ ͻhen;
Ͻhen n’ yɛ hɛn Nyɛnko!

MHB 722
3 . ’No ntsi biribiara yɛ ahwerdze;
Yemmbu wiadze ’i mu hwee.
Yɛsoa mbeamudua no wͻ enyigye m’ ,
Gyedɛ yeenya ahenkyɛw n’.

MHB 722
4 . Ma yenkenyan hɛnho nkorkor,
Hɛn ndwuma nkyérɛ hɛn gyedzi,
Yendua krͻnkrͻn enyidado m’,
Nà ͻdͻ dɛɛdɛw ndwuma do.

MHB 722
5 . Yɛkͻ do dwen wo ho daa daa,
Ͻwo a ekotow Jesus;
Tsérɛw wo gyedzi na mpaabͻ abaw m’,
Na hwɛ, yɛabɛn w’ sesei.

MHB 722
6 . Wodze nyɛ ehumbͻbͻr, asomdwee,
Ondu adwen nyina mu,
Mannà a wͻdzé esuma na nkwa dua n’,
Ͻnyé ͻbo fitaa no.

MHB 722
7 . Wͻmfa nhyira nyina mma wo,
Dza Nyame na Christ ma;
Yɛsérɛ dɛ hen Hen No Sunsum
Mbra akoma nokwafo m’.

MHB 722
8 . Tweͻn dɛ Ewuradze bɛbà enyimnyam m’.
Tweͻn nya heaven m’ kyɛfa;
Hɛn Pomfo n’ risiesie hɛn fie:
Kͻ do; yebehyia m’ hͻ.

MHB 723
1 . HƐN tsetse egyanom Nyame, tsie,
Ma yenhu W' nokwar ehumbɔbɔr n',
Yɛnam Jesus No mu bɛn Wo,
Wo Dɔba a oruhu amandze n',
No m' na yehu W'enyim fɛɛfɛw n',
No mu na menam sɔ W'enyi.

MHB 723
2 . Yɛdze awɔse gyedzi bɔ afɔr,
Yɛma do kyerɛ W'enyimnyam n',
Hɛn enyidar nyina n' kutuwdo - bo n',
Bɔgyahue afɔrbɔ a ɔsom bo n',
Ɔdze W'adom brɛ abɔn wɔ ase,
Ɔma hɛn akra nyina bɔ m' dzi mu.

MHB 723
3 . Wɔnam Ne dzin m' nko gye hɛn to m',
No bɔgyaa m' yenya bɔnfakyɛ,
Yɛnam No do bisa nkwa pa,
Ɔno a owui dze gyee hɛn akra,
Ɔdze No bɔgyaa tseew hɛn ho,
Na ɔdze Nyame bra hyɛ hɛn ma.

MHB 723
4 . Egya, hwɛ Wo Ba a oruwu n',
Na tsie bɔgya a ɔkasa sor n';
Na ma W'adom nyin mbra hɛn do;
Asomdwee, tsenenee, dɛw na dɔ,
Dza ewɔ nyina, na mbrɛ etsie biara,
W'ahenman mbra akoma biara m'.  Amen.

MHB 724
1 . JESUS, nkwa nà enyimnyam Wura,
Brɛ W’adom aso n’ edze daa,
Bér a hɛn akra rotweͻn asͻr Wo ’i,
Abͻnfo adamfo, tsie hɛn:
      Ewuradze pa,
      Fa W’ehumbͻbor gye hɛn!

MHB 724
2 . Fi wiadze enyifura bͻn n’ mu,
Fi bͻn a epirim no tum mu,
Fi ewurkadze na etsiͻdzen mu,
Fi akoma m’ ahokyérɛ mu:

MHB 724
3 . Bér a nsͻhwɛ mu ayɛ dzen no,
Ma Abͻnsam kyérɛ no tum no,
Wͻ hɛn ahohia ber no mu,
Dͻnhwér a ͻyɛ sum, yɛ dzen mu:

MHB 724
4 . Bér a wiadze nyina resérew no,
Ahonya na asetséna pa m’,
Hɛn akoma twe bɛn wiadze dɛw n’,
Wͻ ahoͻdzen na asomdwee da m’:

MHB 724
5 . Yarba dͻnhwér a ͻyɛ bérɛ mu,
Ͻhaw na ͻyaw ber mu,
Ber a yɛtse honam mberɛwyɛ,
Ber a abͻdze mboa yɛ kwa n’:

MHB 724
6 . Owu dͻnhwer mu kommyɛ mu n’,
Atsɛmbu da huuhu mu n’.
Ma hɛn akra, bér a wͻtwer Wo no,
Mfa W’ nyɛ enyidar na tsénabea.

MHB 725
1 . HԐN Wura, W'ehumbͻbͻr da  ‘i,
Ansaanà obotwa m’ akͻ n’,
Yɛhwe W’anànadze sͻr Wo.

MHB 725
2 . Jesus krͻnn, pa hɛn nyinsu,
Fa akoma m' suro hyɛ hɛn mà:
Ansaana da huuhu n’ aba.

MHB 725
3 . Yɛkotow W'abow ekyir yi,
Hue Wo Sunsum gu hɛn do,
Ansaana atow m’ afehͻͻ.

MHB 725
4 . W’ahoyera anago n'.
Wo nkotͻserɛ su no ntsi.
Dɛ epɛ dɛ ’bowu n’ ntsi.

MHB 725
5 . Wo nyinsu wenwen a ikyii
Maa Jerusalem ha n’ ntsi,
Mma mma Wo dͻ no mmbͻ hɛn.

MHB 725
6 . Hɛn Tsɛmbuafo na Gyefo,
Yehu W' enyim na enyim a,
Dom hɛn W'atsaban ase tséna.

MHB 726
1 . GYEFO, wɔ huntuma mu na
Yɛdze nkotoserɛ sɔr Wo;
Ber a nnuhofo yenntum mma
Hɛn nyinsuwa enyi nnhwɛ sor;
O yaw na mbusu a edze
Hun amandze maa nyimpa ntsi,
Bɔ W' mu adze fi ahengua enyim,
Tsie hɛn mbɔbɔr nkotɔserɛ.

MHB 726
2 . Wo mbofraber m' botooyɛ,
Wo hia na nyinsu bra ntsi,
W'ahokyer yaayaw nda no,
Wo mbusu sar no do ntsi,
Osian dɔnhwer huuhu no a
Satan sɔɔ W' hwɛ wɔ mu n' ntsi,
Dan, O dan W'adɔe enyi n',
Tsie hɛn mbɔbɔr nkotɔserɛ.

MHB 726
3 . Yaw krɔnkrɔn a 'dze kyii nyinsu
Wɔ Lazarus ne nda do ntsi,
Nkuranhyɛ nyinsu a ɔpemee
Guu Salem do tsenabea n',
Adwembɔn a osii W' nkorɔfo ntamu
Ma hɔn enyim towee ntsi,
Fi Wo sor tsenabea hɔ 
Tsie hɛn mbɔbɔr nkotɔserɛ.

MHB 726
4 . W'abawpa dɔnhwer no ntsi,
Na W'ahoguan mpaabɔ ntsi,
Mbeamudua, mprɛgow na nsoɛ n' ntsi,
Peaa ne yaw na enyimtsiabu,
Sum kebii a ɔhyɛɛ no ntsi,
W'afɔrbɔ huuhu no ntsi
Tsie hɛn mbrɛhoadze sufrɛ,
Tsie hɛn mbɔbɔr nkotserɛ.

MHB 726
5 . Pen dzendzen a ɔdze W' kɔr wu m',
Ɔbo adakamaa no ntsi,
Samanadze sunkamm a oenntum
Enndzi Nyame a ɔsoɛree do n';
O Nyame Tumfo a wɔdze W'
Fi asaase do asan kɔ sor,
Ewuradze, tsie, tsie hɛn su
Wɔ hɛn mbɔbɔr nkotɔserɛ m'

MHB 727
1 . Jesus, 'nye W' Asɔr ntsena, 
Yɛ n' Agyenkwa, Wura, Gyafo;
Wɔrosɔ ne gyedzi ahwɛ n',
Yɛserɛ Wo, tsie hɛn.

MHB 727
2 . Tsew ne bra na nkyerɛkyerɛ ho; 
Dom n' abotar ma ɔnsɔw
Na ɔntwer W' anohoba n',
Yɛserɛ Wo, tsie hɛn.

MHB 727
3 . Ma ne ndze nyɛ wansa daa; 
Ɔmbɔ nkaa wɔ atsɛmbu ho;
Ɔnka Agyenkwa pa ho nsɛm,
Yɛserɛ Wo, tsie hɛn.

MHB 727
4 . Tsetsew ne nkyehoma mu; 
Tseam ma ko na 'nyiber ngyaa;
Dom no ɔsor asomdwee n',
Yɛserɛ Wo, tsie hɛn.

MHB 727
5 . Ongya ehiafo na efurafo, 
Nda ho nhwehwɛ dza ayew n',
Ɔnkyekyer 'koma bobɔe,
Yɛserɛ Wo, tsie hɛn.

MHB 727
6 . No nokwar kanea n' nhyerɛn; 
Ɔmma ne kan n' do wɔ sor
Wɔ abosom-man sum mu.
Yɛserɛ Wo, tsie hɛn.

MHB 727
7 . Ma ne nyimdzi nyɛ krɔnkrɔn; 
Ɔnka bɔn no dɔm nyina ngu;
Ɔmboa aman nyina ngu;
Yɛserɛ Wo, tsie hɛn.    Amen.

MHB 728
1 . MBƆBƆRHUFO, Nyame Tumfo!
Wo dɔ na tsema nnyi ewiei!
Kyerɛkyerɛ hɛn wɔ W'enyim daa ma
Yɛmbɔ hɛn bra mma Wo.

MHB 728
2 . Ɔwo a 'bowuu wɔ asaase 'i do
Ma nyimpa aafa do enya nkwa,
O tsie hɛn, 'Wo na yesu frɛ W'
Enyidado m', Nyame.

MHB 728
3 . Kyerɛkyerɛ hɛn Wo nkyerɛkyerɛsɛm no,
Yɛntse mma hɔn a W' bɔgyaa atɔ hɔn,
Ma asɛm, ndzeyɛɛ, adwen biara
Aayɛ edwuma ama Wo.

MHB 728
4 . Hɛn nyina yɛ enuanom wɔ wiadze,
Dɛ Ɔwo iwuu maa hɛn ntsi;
Kyerɛ hɛn, mbrɛ ɔtse biara,
Ma yɛndɔ hɔn Wo mu.

MHB 728
5 . Yarba m', yaw mu, ohia m', dadwen m',
Mbrɛ ɔtse biara, ɔyɛ hɛndze;
Ma yɛmboa bea a wohia mboa no,
Dɛ yɛdze rema Wo.

MHB 728
6 . Na ma Wo Sunsum Krɔnkrɔn no
Nka hɔn a wɔtsena dɔ mu nyina,
Kodu dɛ hɔn a wɔtse Wo mu
Behyia m' wɔ sor ahenman m'.  Amen

MHB 729
1 . HƐN Wura, nye hɛn nkwagyefo Nyankopɔn,
Hɛn anago woraba nye aman enyidar,
Tsie na gye W'asɔr hɔn mbɔbɔr nkotɔserɛ,
Ewuradze Tumfo.

MHB 729
2 . Hwɛ ehum dzendzen a otwa
W'Ahyɛm'-daka n' ho,
Hwɛ mbrɛ W'atamfo si tserɛw hɔn frankaa mu;
Ewuradze, ber a wɔtow hɔn bɔwema n',
'Botum akora hɛn.

MHB 729
3 . Nyame, wiadze akodze sa a, 'botum aboa;
Nyame, bɔn ruku hɛn a, 'botum agye nkwa;
Nyame, Wo botan do, 'wu anaa hɛll nnyi tum;
Dom hɛn W'asomdwee.

MHB 729
4 . Dom hɛn Wo mboa ma atamfo nsan hɔn ekyir,
Dom hɔn Wo nokwar ama wɔdze aakyɛ hɔn;
Ma asaase asomdwee, na hɛn aperdzi ekyir no,
Wo heaven asomdee. Amen.

MHB 73
1 . Me Nyame, mbrɛ 'dua yɛ nwanwa a 
W' ahentum ne hyerɛn a!
Wo mbɔbɔrhu egua n' ne fɛw a
Wɔ kan a ɔhyerɛn mu!

MHB 73
2 . Wo mfe a ɔmmbɔ adze n' no hu a, 
Domankoma Ewuradze,
Esunsum wotwa hwe W' enyim
Tonton Wo daa nyina.

MHB 73
3 . Mbrɛ odua yɛ fɛw, yɛ fɛw a, 
Dɛ yebohu W' enyim
Wo nyansaa bun n', Wo tum kɛse n'
Nyame W' ahotsew nwanwa.

MHB 73
4 . Ao Nyame, mbrɛ misi suro Wo a, 
Suro a no mu dɔ,
Na medze ahopopo enyidar,
Nnuhu nyinsu som Wo!

MHB 73
5 . Ma mo so maadɔ W', Ewuradze, 
Ɔwo a 'yɛ Tumfo yi,
Abɔ Wo mu adze ebisa
M' akoma brɛfo no dɔ.

MHB 73
6 . Egya bi nnyɛ dɔ dɛ Ɔwo; 
Na bi nndwe dɛ Ɔwo,
Wonnyi abotar dɛ mbrɛ ewɔ n'
Emi babɔn yi ho.

MHB 73
7 . Jesus N' egya, dɔ n' akatua, 
Na enyigye bɛn a
Dɛ m' botwa ahwe W' ahengua enyim,
Mahwɛ Wo, na mahwɛ W' !

MHB 730
1 . ADOM a onnsa da Egya,
Yɛkamfo W‘adͻe na nokwar.
Yɛkyérɛ: W’adͻyɛ nye nokwar,
Wo Ba n' N'enyidzi ntsi ama
Akyɛdzé a onnyi kabeà esian.
N-kwa Sunsum, tum nye ͻdͻ.

MHB 730
2 . Fa Wo Ba n' No Sunsum brɛ hɛn
Ma woeehu Nyametsir n' no bun.
Na yeenya Wo nkwa n‘ mu kyefa;
Soma N' ma ͻmbɛpɛtse bͻgya n',
Soma N' mà ͻmbɛtsew hɛn akra ho,
Ma ͻnkyérɛ, nsͻw hɛn ano dɛ W‘dze daa.

MHB 730
3 . Dɛm na yɛbͻ mpaa, yenngyaa da.
Na yɛdze ndaase kà hɛn bͻn.
Wo nymsaa, nokwar, tum na dͻ n';
Yɛdze dɛw a onnyi kabeà aasͻr,
Na yeehyira W', yoeyi W' ayɛ daa,
Yaasom W’ dɛ mbrɛ Wo sor dͻm som W'.

MHB 730
4 . Yɛbͻfora sor adwontofo kuw n’,
Yɛama bɛn konyimdzi ndwom n' do
Kɛse na yeeyi Wo ayɛw,
Yeetu akͻ sor akyɛn nkan seraph,
Na yenye kan m’ 'nyɛnkofo nyina
Aatow Wo dͻ à onnyi ewiei ho ndwom.
		Amen.

MHB 731
1 . O CHRIST, hɛn Nyamé a nye Wo nkobrͻfo tse,
Hɛn sunsum twe bɛn Wo, Dͻfo a wonnhu W’.

MHB 731
2 . Dom ma hͻn a wonya dzi fi Wo dͻ m’
Ntsie Wo dͻ na wombu W’akyɛdze bi.

MHB 731
3 . Yɛ akoma biara a ͻyɛ Wo tsénabea n’
Turo a adom nduadzewa ayɛ mu ma.

MHB 731
4 . Boa hɛn ma yɛnyɛ hɛn botae krͻnkrͻn,
To hɛn gyedzi mu na bɛnyɛn hɛn daa.

MHB 731
5 . Hyérɛn hɛn adwen m’ ma yenhu W’ nsɛnkyérɛdze
Krͻnkrͻn a wͻabͻ hɛn ho aprͻw nyina.

MHB 731
6 . Na ma dem dasedzi yi mpue hɛn bra m’,
Ma obiara eehu dɛ Ͻwo nye hɛn atséna.

MHB 731
7 .  Dɛm na Dͻfo Nyame bɛyɛ hɛn kyɛm
Na akatua a onnyi mbanano afebͻͻ.

MHB 732
1 . YƐTSE ndwom krɔnkrɔn no
Wɔ anapa bɔw yi mu;
Ansaana bɔn hyɛ wiadze sum n',
Yehyira na yɛbɔ mpaa.

MHB 732
2 . Ber a 'bɔw wɔ nhyirɛn do yi,
Hɛn akra no bɔw, sian famu;
Ansaana ewia befir bio no
Hɛn Wura, ma W' Sunsum mbra!

MHB 732
3 . Sɛ yɛwɔ akono a,
Ansaana ko n' hyɛ ase n',
Hɛn Wura, yebisa W'akokyɛm n',
Dɛ ɔnkora hɛn mfi hɛn bɔn m'.

MHB 732
4 . Ber a hɛn hɛmba nnyaa mmfow
Da yi ne baka yi,
Ewuradze, yɛserɛ W' sor aahow
Ma ɔdze hɛn aakɔ ntsɛm.

MHB 732
5 . Bepɔw n' nkyɛn-famu komm,
Ansaana wi bopue n',
Yaw Nyimpa sui na ɔkaa mmɔn,
Dze tum soɛɛr ahoɔdzen mu.

MHB 732
6 . Sɛ dɛm a, na tsie hɛn a
Yɛyɛ mberɛw, nnyi ahoɔdzen;
Hɛn ebisadze nye Gyefo N' dzin,
Na obedzi dwuma ampaara.

MHB 733
1 . JESUS, Ewia Tsenenee,
Ͻdɔ nsérɛmɛn a ehyérɛn sor,
Enyé anapawi hyerɛn,
Hyerɛn hɛn sum kebii do,
Na ma hɛn kan a mu tsew
’Nafua nyina.

MHB 733
2 . Dɛ mbrɛ daa bͻsu tͻ gu
’Hataw na nhyirén a oeguan do n’,
Ma W’ Sunsum N’adom na tum n’
Nkenyan hɛn akrà a wͻabotow n’;
Nhyira mpetséma ntͻ hɛn mu
Biara do.

MHB 733
3 . Ma Wo do bɛtɛɛ no nyɛ,
Dɛ ewia ne kan nkenyan,
Nyi hɛn awͻw nyinara nkͻ,
Mbͻ hɛn hyew, nkyekye hɛn werɛ,
Yɛmfa enyigye nsom W’, ntsie Wo
Daa nyina.

MHB 733
4 . Hɛn Enyidar na Kwankyérɛfo,
Mma mmpa hɛn na nngyaa hɛn da
Kora hɛn wͻ Wo nkyɛn daa daa
Kodu adzekyeé a onnyi ewiei.
Yɛako Zion koko n’ do.
Fié afebͻͻ. 	Amen.

MHB 734
1 . JESUS, botooyɛnyi,
Ɔsor Nyame Ba,
Ehumbɔbɔr Agyenkwa,
Tsie Wo mba hɔn su.

MHB 734
2 . Fa hɛn mfom 'horow kyɛ hɛn,
Yi hɛn fi mpokyerɛ m',
Bubu ehonyi biara a 
Hɛn akra da ho dze m'.

MHB 734
3 . Ma hɛn fahodzi krɔnn,
Hyɛ hɛn akoma dɔ ma
Jesus krɔnkrɔn, twe hɛn
Bɛn sor ahenman mu.

MHB 734
4 . Dzi hɛn kan hɛn akwantu m',
Yɛ Woho ɔkwan n'
Wɔ wiadze sum kapee m'
Kodu sor afebɔɔ.

MHB 734
5 . JESUS, botooyɛnyi,
Ɔsor Nyame Ba,
Ehumbɔbɔr Agyenkwa,
Tsie Wo mba hɛn su.  Amen.

MHB 735
1 . BER a bérɛfo hwehwɛ ahomgye n’,
Oguan kͻ W’ yiedzi m’,
Bér a ’dzesoafo tow adzesoa
Nyina gu W’enyim;
Bér a hͻn a wͻahaw pɛ asomdwee n’
Wͻbͻbͻ Wo dzin;
Bér a abͻnfo hwehwɛ nkwa,
Twa hwe W’anànadze n’:
    O Ewuradze, ͻdͻ m ’ ara,
    Fi Wo sor tsénabea do tsie hͻn.

MHB 735
2 . Bér a abofra dzé anofamfa,
Mbaabun a wͻyɛ fɛw; 
Nkͻdaa na mberwa a wͻagow,
Dze mpaabͻ hwehwɛ W’;
Bér a kunefo ’wérɛhonyi
Bͻbͻfo su kyérɛ W’;
Bér a egyanka dze ne nsɛm
Nyina ba W’enyim no:

MHB 735
3 . Wiadzenyi akoma m’ yarfo
Ma ne kra do sor;
Bér a ’dzesɛɛfo bu n’ kͻn ekyir
Hwɛ n’Egya No dͻ n’;
Bér a ’hokyérɛnyi fi no ntuw m’
Kotow hwehwɛ Wo n’;
Ber a dzebͻnyɛnyi dze n’ bͻn
Ba W’adom eguà enyim n’:    Amen.

MHB 736
1 . Guanhwɛfo pa, dom hɛn Wo mboa 
Wɔ hɛn mbusu nda yim',
Tum a wɔdze weɔn, wɔdze sɔr,
Fa ma Wo mba nyina.

MHB 736
2 . Ber a yɛda ho da nsɔhwɛm', 
Ber a yɛso mbeamudua 'i,
Ma yɛmfa hɛn kra nto Wo do
Wɔ mpaabɔ a ɔmmbɔ adzem'.

MHB 736
3 . Ma yendua gyedzim' hɛn nsa nka 
M-paabɔ sunsum no;
Yemmia ndzi ako gyedɛ yehu
W' enyim nye Wo dzin pa n'.

MHB 736
4 . Ma 'koma biara nsu nka dɛ: 
Minnkegyaa Wo ma akɔ,
Gyedɛ ama m' dɔ a odzi mu,
Na edze Woho akyɛ m'.

MHB 736
5 . Minnkegyaa Wo ma akɔ gyedɛ 
Ebɔ Wo dzin kyerɛ m',
Na egye me kra nkwa nwionn nwionn,
Ma meyɛ dɛ Ɔwo.

MHB 736
6 . Ekyir no ma munhu W' enyim 
Wɔ kokwaa n' etsifi,
Mbrɛ wɔmen gyedzi nye mpaabɔ
Wɔ adzehu nye ayɛyim'.  Amen.

MHB 737
1 . JESU, yɛma hɛn akoma do ma W';
Ma ɔdɔ mbu hɛn akoma nyina do,
Yɛda W' ase, daa akyɛdze n' ntsi 
Yɛda ho nyim W' dzin a ɔsom bo n',
Yenyim dɛ edze hɛn bɔn kyɛ hɛn 
Na yɛtweɔn heaven a ɔwɔ hɛn mu n'.

MHB 737
2 . Ɔhaw kɛse bi a edze akyerɛ
W'ekyirdzifo a wɔasɔ hɛn ahwɛ a!
Yeedua ogya na nsu nyina mu,
Yehun dɛ epue nsuyirii mu,
Yɛtsee nka dɛ 'gyina gyaframee m',
Na yɛkaa m' bɔɔ hɛn Pomfo N' dzin.

MHB 737
3 . Hɛn nyina nnyewee, yɛnnsaan hɛn ekyir,
Yɛnndan W'asɔr na Ɔwo nngyae;
Binom wohu 'nyimguase n' bi,
Hɔn enyi gye W'enyimnyam ho,
Wobu mbeamudua 'nyimguase n' bi,
Wɔhwehwɛ nkamfo a ofir Egya n'.

MHB 737
4 . Ɔwo a ahwɛ hɛn do ebodu ndɛ,
Ma yɛnyɛ 'nokwafo nkɔ ewiei;
Wɔdze ahentum ntar hyɛ hɛn a,
Hɛn Jesus besian abɛfa
N'anyɛnkofo na adasefo,
Akɛtsena 'nyimnyam ahengua n' do.  Amen.

MHB 738
1 . Kenyan W' edwuma yi, 
Ewuradze, kyerɛ Wo tum;
Bɔ Wo ndze a onyan ewufom',
Na ma Wo nkorɔfo ntse.
    Kenyan W' edwuma yi, 
    Ber a yɛkotow Wo yi, 
    Sian, ao Ewuradze domfo, sian! 
    Bra behyira hɛn sesei.

MHB 738
2 . Kenyan W' edwuma yi, 
Ma akra nhwehwɛ nkwa-su n':
O ma hɛn esunsum kɔn ndɔ
N-kwa edziban no!

MHB 738
3 . Kenyan W' edwuma yi, 
Krɔn W' enyimnyam dzin no;
Wo sunsum mma hɛn dɔ m-fram
Mma W' nye Wo mba nyina.

MHB 738
4 . Kenyan W' edwuma yi, 
Ma W' asɛm no nnya tum;
Ma wɔmfa enyikan gyedzi ntsie
W' asɛmpa a nhyira wɔm' n'.

MHB 738
5 . Kenyan W' edwuma yi, 
Tɔ Pentecost bɔw no;
Na enyimnyam no bɛyɛ Wodze,
Na nhyira n' aka hɛn.

MHB 739
1 . HƐN Egya, tsie hɛn mpaabɔ yi,
Boa ma mpaabɔ yi mpem,
Na ma adwen brɛfo a ofir Wo n',
Mbɛtsena hɛn mu na onyin.

MHB 739
2 . Akoma brɛfo no bɛtse
'Somdwee na dɛw n' ase,
Dza ɔwɔ Wo sor asetsena mu
'Homka wɔ W'enyi do.

MHB 739
3 . Ma hɛn ahobrɛadze ama
W'ahendzi aaba hɛn mu,
Na sɛ Wo mba no rokɔ fie a,
Hɛn so yaakɔ hɔ bi.

MHB 739
4 . Gyefo tsie hɛn! Yɛyɛ Wodze,
Sɛ yɛnntse dɛ Ɔwo mpo a;
Fa Wo Sunsum n' hyɛ akoma
Brɛfo a ɔtwer Wo mu.  Amen.

MHB 74
1 . AYƐYI nka sor Krɔnkrɔnyi,
Wonyi N'ayɛw wɔ ase:
Ne nsɛm a ɔyɛ nwanwa nyina m',
N'akwan nyina tsim hɔ.

MHB 74
2 . O hɛn Nyame Ne nyansa dɔ,
Bɔn na enyimguase mu,
Adam a ɔtɔ do ebien bae
Bɛgyee hɛn nyina fii mu.

MHB 74
3 . Nyansa dɔ! Honam, bɔgya a
'Hwee famu wɔ Adam mu n',
Bɛsan nye tamfo no aper,
Bɛper edzi konyim.

MHB 74
4 . Akyɛdze kɛse a ɔkyen adom
Ntsew honam, bɔgya ho;
Nyame ankasa nye No su
Na odzi dɛm dwuma n'.

MHB 74
5 . Ɔdɔ ayamuyie nye yi,
Dɛ Nyia ɔsɛɛ tamfo n'
Nyimpa n'amandzehu mprɛnu n',
Noara so duaa mu bi.

MHB 74
6 . Nsumaa mu, wɔ turo no mu,
Na mbeamudua no do so,
Ɔkyerɛɛ No nuamom, hyɛɛ hɔn dzen, 
Wɔ amandzehu na wu m'.

MHB 74
7 . Ayɛyi nka sor Krɔnkrɔnyi,
Wonyi N'ayɛw wɔ ase:
Ne nsɛm a ɔyɛ nwanwa nyina m',
N'akwan nyina tsim hɔ.

MHB 740
1 . NYIMPA nyinà Egya, yɛdze
Dͻ akoma bͻ Wo mpaa,
’Nam Nyià ama N’ mbͻbͻrhu,
Nkwa, nokwar ͻkwan do;
Fi sor ahengua do hue W’adom
Na Wo nhyira N’ gu hɛn etsir do.

MHB 740
2 . Nyimpa nyinà Egya, yɛdze
Akomà a yaw ahyɛ n’ mà,
Bͻn na yaw biara nnyi m’,
Tow Wo ayɛyi ndwom;
Hom Wo mfar no gu hɛn mu daa,
Ma yɛmfa ntow ndwom pa mma Wo.

MHB 740
3 . Nyimpa nyinà Egya, yɛdze
Suro a ommpue gu ahom
Fi hɛn akoma bun mu,
Ͻnnkasa, nyinsu nko;
Suo hɛn nsamu twa mbusu bea mu,
Egya, gyà ͻba biara a ͻtwer Wo.

MHB 740
4 . Nyimpa nyinà Egya, yɛdze
Hɛn ngyirama yi W’ ayɛw,
Bér a dɛw hyɛ hɛn akra mà
Nà enyigyé a no mu dͻ;
Ehum nà aahow mu ma yenhu
Asomdwee kwàn a ͻdze ba W' nkyɛn.
		Amen.

MHB 741
1 . YENNHUN Wo dɛ mbrɛ ɔfata,
Yennsuaa W'adom, nyansa na tum;
Wiadze egyapadze na ber yi m'
Ndzɛmba ahyɛ hɛn adwen ma;
Ewuradze, ma yenhu W' nokwar n;
Yɛ hɛn enyansafo ma yenhu W'.

MHB 741
2 . Yensuroo Wo dɛ mbrɛ ɔfata,
Yɛmmbɔɔ hɛn mu adze wɔ W'enyim,
Yɛnnkoraa ndzeyɛɛ, kasa na adwen,
Ber a yɛkaa dɛ Nyame bɛn hɛn;
Ewuradze, ma yenhu dɛ ebɛn,
Na ma hɛn suro mapa ho adom.

MHB 741
3 . Yɛnndɔɔ Wo dɛ mbrɛ ɔfata,
Na ammfa hɛn ho dɛ Ɔwo dɔ hɛn;
Yɛnnhwehwɛɛ bɛn a ebɛn hɛn n' yie,
Hɛn kɔn nndɔ yie dɛ yebohu W';
Ewuradze, ma hɛn akoma a m' tsew
Ma yenhu dɛ Ɔwo nye ɔdɔ n'.

MHB 741
4 . Yɛnnsoom Wo dɛ mbrɛ ɔfata,
Ebei! Yɛannyɛ hɛn asɛdze no,
Edwuma n' so yɛayɛ n' bi-na-bi,
Yeedzi 'kogu; hɛn konyim nnye!
Ewuradze, ma hɛn mbanyinndam,
Yɛmfona mma W', yɛnko mma Wo.

MHB 741
5 . Ber bɛn na yebohu Wo yie,
Yeesuro Wo, yɛasom Wo yie?
Wobeyi hɛn nsɔhwɛ m' ber bɛn
Ma yeedzi mu kan asaase n' do?
Hɛn Wura, ma daa yɛnyɛ ahoboa,
Nhu W'enyim na yɛnsom W' wɔ hɔ.  Amen

MHB 742
1 . YԐBϽϽ mpaa dɛ W’ahendzi mbra,
Mfe a etwa m’ yebuu ntwɛr;
Akrà anokwafo pɛ ehu
Ahendzi n’ saase do.

MHB 742
2 . Naaso anafua weͻn nyaa no,
Onnye mma Nyame koraa,
Na komm nworaba no yɛ dzen
Ma kyɛfa afebͻͻ.

MHB 742
3 . Hwɛ, wͻwͻ akoko n’ do dada,
Adzekyee mfrankaa pue,
Nkͻnhyɛfo, hom mbͻ hom asen do,
Hom nkà dɛ da n’ abɛn:

MHB 742
4 . Da no a ne kan bɛhyerɛn petee n’,
Bͻn nyina bɛdà edzi,
Ber a pɛrpɛr betsim hͻ pintsinn,
Na yaw biarà efi hͻ.

MHB 742
5 . Nyimdzee nye asomdwee bͻ mu a,
Nà okyin wiadze do hyia;
Tsenenee a odzi mu da no,
Nyame anohoba da n’.

MHB 743
1 . ƆNNYƐ hɛn bɔn nko ntsi
Na yɛserɛ W' mbɔbɔrhu;
Fa W' mbɔbɔrhu enyi
Hwɛ hɛn adzeserɛ yi
Wɔ dza yɛayɛ ama Wo
Na dza yɛdwen ho yɛ.

MHB 743
2 . Yɛdze mber krɔnkrɔn no
Bu nkotodwe bɔ mpaa,
Mber a yesusu dɛ
Hɛn ndwom bɔsɔ W'enyi
Ɔwo a 'hwehwɛ akoma m',
Dom hɔn W'ehumbɔbɔr.

MHB 743
3 . Na akyɛdze a yɛdze brɛ W',
Anohoba a yɛbɔ
Ɔdɔ ndwuma nyina a
Ɔwo ntsi yɛhyehyɛ n',
Ehumbɔbɔr Nyame,
Fa kɔ adwendwen mu.

MHB 743
4 . Nkanka hɛn Wo nguan kuw
Ba W'afɔrmbukyia enyim a,
Na adwenbɔn a ɔyɛ hu 
Nye mber dɛɛdɛw dzi afora a,
Nyia a owui ntsi yɛserɛ W',
Dɛ Owura pa, boa hɛn.

MHB 743
5 . Brɛ W'aso adze na tsie,
Bue W'enyiwa na hwɛ;
Hɛn dɔ yɛ enyimguase;
Ɔsɛ dɛ yɛba W' nkyɛn,
Yɛyɛ n' dɛ W'adom tse,
Yɛ no dɛ mbrɛ epɛ.

MHB 744
1 . Ahomka da ɔnye da n' a 
Medze moho maa m' Agyenkwa!
Ɔsɛ dɛ mo 'koma dzi dɛw
Na ɔka ne dɛw kyerɛ aman.

  Ahomka da! ahomka da! 
  Da a Jesus hoor mo ho bɔn nyina 
  Ɔkyerɛɛ m' dɛ monweɔn na monsɔr 
  Na mindzi dɛw aber nyina 
  Ahomka da! ahomka da! 
  Da a Jesus hoor mo ho bɔn nyina!

MHB 744
2 . Siar n-hyehyɛɛ! ɔsɔw nsew a 
Midzii kyerɛɛ mo Dɔfo n' ano!
Ber a meba N' asɔrfim' yi,
Wɔmma ayɛyindwom nhyɛ hɔ ma.

MHB 744
3 . Ahyɛmu kɛse no yeewie dzi! 
Mo Wura dze nye m', No so yɛ medze;
Ɔtwetwee m' ma mekaa No do,
Ne Nyame ndze n' ɔyɛ me dɛw.

MHB 744
4 . M' akoma a ekyima akyɛr 
Bɔhom wɔ ahomka bea ha:
Mma mmfi w' Ewuradze nkyɛn da
Afa N' a, afa siar nyina.

MHB 744
5 .  Sor man nyina a hom tsee me nsew n, 
M' besi do daa ma hom aatse,
Akɛpem da a owu bɛba a
M' behyira me kra wɔ nsew yi ho.

MHB 745
1 . WϽNKAMFO hɛn pomfo Ewuradze,
N’adom kà hɛn bͻ mu,
Ͻhyɛ hɛn nyina dɛ yɛnyɛ kor;
Yɛbͻ m’ hwehwɛ N’enyim.

MHB 745
2 . Ͻhyɛ hɛn dɛ yɛmboa hɛnho;
Na yɛbͻ mu yɛ kor,
Hɛn enyidar frɛ a ͻkrͻn,
Yetu anamͻn kͻ enyim.

MHB 745
3 . Akyɛdzé a ͻdze ma nkorkor n’,
Yɛdze dͻ bͻsͻ ahwɛ;
Adom pem fa kuraba biara m’,
Wͻ dͻ esu a odzi mu m’.

MHB 745
4 . M-po yɛdwen, ka asɛm kor,
Na nokwar mu yɛpen;
Nam Jesus dzin mu ba fakor.
Wͻ koryɛ a odzi mu m’.

MHB 745
5 . Yɛbͻ m’ yenya enyigye kor,
Tse asomdwee kor nkà,
Asomdweé a wͻnntse n’ adwen mu.
Dɛw a onnyi kabea.

MHB 745
6 . Sɛ hɛn anyɛnkoyɛ wͻ famu ha
Wͻ Jesus mu yɛ dɛw a,
Yehyia mu ahengua no ho a,
Enyi bɛgye mbordo.

MHB 746
1 . OWURA, Wodze nye m’; matse Wo ndze,
Na ͻkàa Wo dͻ kyerɛɛ me;
Naaso mo kͻn dͻ dɛ mosoɛr gyedzi m’,
Na wͻbͻtwe me abɛn Wo.
   Twe me bɛn ho, bɛn ho siar Ewuradze;
   Kͻ mbeamuduà à iwui wͻ do n’ ho;
  Twe me bɛn ho, bɛn ho, siàr Ewuradze,
  Kͻ W’epirakur à ͻsom bo n ’ ho.

MHB 746
2 . Owura, tsew mo ho ma Wo som sesei.
Fa W’adom tum krͻnkrͻn no:
Ma me kra mfà enyidado a otsim hͻ.
Na me pɛ bɛhyɛ Wodze m’.

MHB 746
3 . O mber kakraabi no mu enyigyé a
Midzi wͻ W’ahengua enyim,
Menye W’ me Nyame, bu ntwɛr we mpaabͻ m’,
Dɛ nyɛnko nye nyɛnko hyia.

MHB 746
4 . Ͻdͻ ebun wͻ hͻ a munnkontum ehu,
Gyedɛ mutwa po tseàa no;
Dɛw nkokwaa wͻ hͻ a munnkotum edu
Kɛpem dɛ m’bͻhom Wo mu.

MHB 747
1 . NDAASE nkà Eguambaà a
Ͻma yehyia mu:
Yɛka N’ dͻ ho asɛm,
Yɛtow N’ayɛyi;
Jesus yɛ hɛndze daa,
Ͻbɛn hɛn dabaa,
Dze mfom kyɛ na ohyira hɛn,
Na ͻma yedzi mu.

MHB 747
2 . No mu wͻ asomdwee,
No mu yɛwͻ tum,
N’adom no kora hɛn
Wͻ anago sum no m’;
Hɛn nsͻhwɛ nyina mu no,
Ͻkora hɛn ma
Yehu No nkwagye na
No dͻ a odzi mu.

MHB 747
3 . ’Homado na ͻpɛ m’
Yeedua yi mu sͻnn;
Yefaa nsu na ogya m’ n’,
Ͻno nà ͻgyee hɛn;
Wiadze nɛ abͻnsam nsamu
Yedzi nyim we N’ mu;
Ͻyɛ hɛn Gyefo pa,
Ͻtse dɛm daapem.

MHB 747
4 . O yɛbɛyɛ dɛn
Yeedua hɛn Agyenkwa n’?
Nyame, fi sor bra
Bɛyɛ hɛn fofor:
Ma hɛn W’ayamuhyehye
Na krͻnkrͻnyɛ aba,
Ma hɛn nkwagye no a
Obiara gye dzi n’.

MHB 747
5 . Ka enyigyesɛm n’ kyerɛ,
Na yɛ hɛn adehye;
Sɛ nnyɛ Ͻwo Ewuradze a,
Me nhyira fi hen?
Asomdweé a edzé ama n’,
Ma me bi sesei,
Na bue Wo dͻ ahenman n’
Wͻ m’akoma mu.

MHB 747
6 . Christ, bra na besian
Dodopo gyirama,
Na kyerɛ hɛn so
Sunsum mu ndwom no;
Mma yenngyaa ara da dɛ
Yɛda W’adom ase,
Nye enyimnyam, na nhyira,
’Nyidzi na ayɛyi.

MHB 748
1 . HOM mbra na yɛmbͻ m’ yenyi
Christ ayɛw wͻ adwontow mu;
Hɛn nyina mbͻ mu nyɛ kor,
Mfà enyimnyam mma Ewuradze.

MHB 748
2 . Yɛmma nsa, akoma nye ndze do
Yɛntow ndwom dɛ tsetseber n’,
Yɛmfà adwen ntsim sor dɛw do,
Ndzi ͻdͻ afahyɛ no.

MHB 748
3 . Yedzi aper wͻ dͻ mu;
Ma ogyaframee no nkenyan
Dɛ mbrɛ ͻyɛɛ wͻ atͻfo n’ mu,
Wowui maa hͻn Nyankopͻn.

MHB 748
4 . Yɛbɛtséna, adͻ dɛ hͻn,
Dɛ yɛnda hͻn dɛw edzi;
Wͻagye hɛn nyina wͻ ebufuw m’,
Yɛnye hͻn bͻ m’, gyedzi kor m'.

MHB 748
5 . Yɛntow ndwom Jesus dzin mu,
Dɛ mbrɛ ͻtse wͻ ndeda;
Yɛyɛ kor wͻ beebiara,
Nokwar nyé adom ahyɛ hɛn mà.

MHB 748
6 . Yegyina ma Christ, hɛn wura,
Kan ma wiadze a ntseasee nnyi m':
Yedzi hɛn Wura ho dase;
Yedzi dase ma Jesus.

MHB 748
7 . Yedzi dase, Christ ewu,
Wͻabͻ hɛn nye N’ mbeamudua m’;
Christ atsew wu hu no mu,
Yɛhom Ne nkenyan Sunsum m’.

MHB 748
8 . Afei Christ afow kͻ sor,
Hɛn apɛdze nyina kͻ hͻ;
Ͻtse Nyankopͻn nyimfa,
Yɛnye N’ dzi hen wͻ dͻ mu.

MHB 749
1 . HOM mbra ma yɛmfa Nyamé adom,
Hɛn nyina nyɛ ano kor,
Yɛmbͻ m’ yɛnye hɛn Christ nyɛ kor
Yendzi ahyɛmu afebͻͻ:

MHB 749
2 . Jesu tum m’ , yɛdze hɛnho ma W’,
Hyɛ Ne dzin enyimnyam;
Yɛhyɛ bͻ dͻnhwer krͻnkrͻn yi m’,
Yɛatséna, yeewu Nyame m'.

MHB 749
3 . Ahyɛmu a yeridzi dem ber yi,
Yemfa nsie hɛn adwen m’ daa:
Yɛnnkapa hɛn Nyamé ara bio,
Yennkegya N'asɛm ekyir.

MHB 749
4 . Yennkegyaa Nyià a otsie hɛn nsewdzi n’
No ho suro n’ ekyir,
Na sɛ epɛ dɛ itsie hɛn a,
Sian, behyia hɛn sesei.

MHB 749
5 . Fa ahyɛm' bͻgya n’ ka obiara ho,
Ma onyi hɛn bͻn nyina nkͻ;
Na kyerɛw hɛn edzin Wͻ sor,
Kora hɛn kodu da no.              Amen.

MHB 75
1 . EGYA a Wo dɔ a onnyi ewiei
Dze Wo Ba kortsee n' maa abɔn,
W'adom a edze ma kwa no,
'Somaa No bɛgyee wiadze nkwa.

MHB 75
2 . Boa ma yɛnkamfo W'mbɔbɔrhu,
Ɔso, dɔ, ɔwɔ mbea nyina;
Yɛnkamfo Eguambaa a owui maa hɛn,
Adasa nyina Agyenkwa.

MHB 75
3 . Nyiyimu a ennyɛ no da n',
Edze sii Adam asehwefo do,
Na esiesie nkwagye adom a, odzi mu,
Ama obiara wɔ Christ mu.

MHB 75
4 . Ohun amandze dze gyee wiadze, 
Na ɔpataa maa obiara;
Ɔdze No nkwa so bɔɔ afɔr
Maa hɔn a wɔmmpɛ aba Ne nkyɛn

MHB 75
5 . Nyame, soɛr ma W'asɛm do,
Na frɛ amanaman nyina;
Ma Wo mbeamudua frankaa no do,
Na Wo wu n' bɛyɛ adasa dze.

MHB 750
1 . O NYAME, mpɛn pii na atse m’ su,
Na enam ehumbͻbͻr m’ etsie m’!
Bér a morosͻr W’afͻrmbukyia ho n’,
Musuu bͻkͻͻ, mehyɛɛ bͻ bi,
Na aa! Onyimpa ne mbérɛwyɛ a!
Mennhyɛɛ bͻ na munnsuu gyan bi?

MHB 750
2 . San W’ekyir, dͻm Ewuradze, san!
Hwɛ W’akowaà a n’abaw egura;
Musu me gyedzi a minnyi ntsi;
Bio, fa kyɛ m’ dɛ minnyi gyedzi;
Mo sunsum nsan mbɛda W’abaw m’,
Na Agyenkwa no ntsi, hyira me.

MHB 750
3 . Mbͻbͻr a ihu ͻkra a edͻ n’ ntsi,
Sesei pam bͻn a ikyir n’ ma ͻnkͻ;
Ma menyɛ dza Ͻwo egye to m’,
Ͻwo nà egye dza mepɛ to m’;
Ͻwo bɛpɛ dɛ efrɛ m’ Wodze,
Mobͻbͻ mbͻdzén afrɛ W’ medze.

MHB 750
4 . Ndɛ da ’i, megyé ahyɛmudzi n’ moto m’.
Bͻhyɛ nà asomdwee nkyekyeree n’;
M’adwen nnkɛyɛ m’ nàà, No tum ho,
Wͻdze Jesu bͻgyaa asͻw ano ’i.
Bͻgyà a motwer, dɛm bͻgya n’ nko,
Me nsa nkà ahyɛmudzi n’asomdwee n '

MHB 750
5 . Dɛ me gyedzi nnkohu nsakyer,
Mber ntamu, anaa ewiei bio n’,
Boa m’ ma mennantsew W’akwan mu,
Na tsie me ndze sesei, dɛ daa n’,
Na fa mbuae pa hyɛ m’akoma m' dɛw,
Nà Egya, ’nye W’ Ba ndzi nkitaho.
		Amen.

MHB 751
1 . Hwɛ mbrɛ Israel Guanhwɛfo 
Esi dze dɔ gyina hɔ;
Tsie! ɔrefrɛ m- bɔtoaba,
Ɔreyɛ hɔn etuu.

MHB 751
2 . Ɔse, Hom ngyaa hɔn ma wɔmbra, 
Mma hom mmbu hɔn 'nyimtsia!
Osian akra yinom n-tsi
Na Ewuradze bae.

MHB 751
3 . O, Ewuradze, ndaasem' ara 
Na yɛdze hɔn brɛ Wo,
Yedzi dɛw dɛ yɛyɛ Wodze,
Hɛn mba so nyɛ Wodze.   Amen.

MHB 752
1 . SIARFO Jesus, yegyina ha, 
Yeehyia m’ dɛ mbrɛ Ͻwo kae no;
Yɛdze dɛm abofra yi brɛ W’,
Dɛ mbrɛ ahyɛ hɛn dɛ yɛnyɛ n’,
Christ, yɛdze no ma W’ wͻ ha dɛm,
Yinom dɛm na wͻsɛ W’ heaven.

MHB 752
2 . Ntsi yɛyɛ ntsɛm ba Wo hͻ:
O gye bͻhyɛ a yɛdze ba yi; 
Yenhu W’enyimnyam wͻ ha,
Na mbeberhu mapa mu ya n'
Wo ba sesei na mma nngyaa n’ da,
Yɛ n’ Wodze wͻ ha, na afebͻͻ.

MHB 752
3 . Afei ͻda W’akoma mu.
Dza hɛn akoma pɛ no yie; 
Gyaa hɛn haw ho nkrumsi n’ sor;
Wo nhyira a wonnsusu no;
Kyerɛw dzin a yɛdze ama W’ sesei n’,
Kyerɛw n’ wͻ heaven buukuu no mu.
		Amen.

MHB 753
1 . FIE Nyɛnko, dɛ mbrɛ osii Galilee ma
Abaatan dze hɔn mbɔtoaba brɛɛ Wo n',
Dɔ Ewuradze, hɛn so yɛdze mbofra 'i ba,
Na yɛpɛ dze hɔn ahyɛ W'astaban ase.

MHB 753
2 . Wɔyɛ Wodze wɔ Wo dɔ a onnyi ewiei m',
Yenuma hɔn wɔ Nyame Ɔkorsa dzin mu:
Yɛnntwer nsɛmkyerɛdze, mbom Nyame N'adom n',
Ama eesiesie bea ama Wo nguambaa.

MHB 753
3 . Ewuradze, W'asɔr nyɛ dɛ ɔbaatan n' dɔ,
Ontur nguambaa yi wɔ no bom' mma Wo;
Na dom hɔn sɛ anapa twa m' ma ewia pue a,
Wɔnkɔ do ntsena dɔ na som krɔnkrɔn mu.

MHB 753
4 . Fa abofra yi do twe awofo n' bɛn Wo,
Ma hɔn fie nkɔ do wɔ ahotsew mu;
Aka wiadze efi abɔ m 'i, boa hɔn ano
Wɔ sor, o Christ, ber a wiadze nda asa n'.  Amen.

MHB 754
1 . Ɔkofo, soɛr gyina, 
Suo Christ mbeamudua n' mu;
Fa wo Pomfo dzin ka ntam dɛ
Apow wiadze ndzɛmba

MHB 754
2 . Soɛr ma wonnuma wo- 
Wɔnhor wo ho bɔn nyina;
'Nye wo Nyankopɔn ndzi ahyɛmu,
Ndɛ to wo gyedzi dzin.

MHB 754
3 . Ndɛ Christ akowaa nye wo 
Wɔkan wo fora esiarfo n',
Ndɛ edɔm tsetse nkɔnhyɛfo n',
Na asomafo n' na atɔfo n'.

MHB 754
4 . Ma Nyame akodze nyina 
Nhyɛ w' dzen; 'nye abɔnsam nko:
Ɔsa n' bɛyɛ dzen, ɔbɛkyɛr,
Na otwar dɛ yedzi nyim.

MHB 754
5 . Konyim abɔtsir n' a! 
Sor ndwom dɛɛdɛw bi n' a!
Yi na Sahen n' dze ma hɔn a
Hɔn gyedzi bedzi nyim!

MHB 755
1 . HƐN Ewuradze pa Jesus Christ,
Ɔwo yɛɛ obofra pɛn wɔ ha,
Yɛserɛ Wo, ma W'abofra yi
Wo nhyira na W'adom dabiara.
       O Jesus krɔnkrɔn, Sor Ewuradze,
       Yɛserɛ Wo, weɔn W'abofra yi.

MHB 755
2 . Ewuradze, Wo sor Ahenman mu n',
Ndzɛmba nyina tsie W'asɛm krɔnkrɔn n',
Osian dɛm ntsi ma hɛn Wo mboa,
Na kora abofra yi mber nyina.

MHB 755
3 . Ma abɔfo nweɔn n' ntwa no ho nhyia
Beebiara, oenyan o, ɔada o;
Ma ɔnsoa Wo mbeamudua krɔnkrɔn n',
Ɔnye ahotsewfo aasoa ahenkyɛw n'. Amen.

MHB 756
3 WIADZE paanoo a wobubuu n' adom m',
Ɔkra wenyin a wokyii n' mbɔbɔrm';
Ɔwo na ekaa nkwa asɛm no,
Ɔwo ewu ma hɛn bɔn ewu;
Hwɛ akoma a yaw epira no,
Hwɛ nyinsu a ndzenbɔnyɛfo kyi,
Ma, W'edziban nyɛ nsɛnkyerɛdze
Dɛ W'adom nyɛn hɛn akra ampa.

MHB 757
1 . WƆNTSERƐW Ewuradze pon no m',
Bubu paanoo na hue nsa n',
Yeehyia pon krɔnkrɔn no ho,
Yebedzi sor edziban no.

MHB 757
2 . Gyedzi m', 'hotsewfo atɔfo,
Adan hɔn enyi ahwɛ mbeamudua n',
Wɔwɔ afɔrbɔ yi m' kyɛfa,
Hɔn nkwa na hɔn wu mu nyina.

MHB 757
3 . 'Hobrɛadze m' yɛper kyɛfa
Wɔ enyimnyam kuw no mu,
Dze dzin no hoahoa hɛnho;
O Christ, yɛnye W' bu paanoo n'.

MHB 757
4 . Wo dɔ ho nkaakaa no ntsi,
Yɛma mbeamudua n' do wɔ sor,
Dze hyɛ Ɔwo Nyame enyimnyam;
Fa W' Sunsum afowa twa hɛn ho.

MHB 757
5 . Wo tum nsa n' gya hɛn abamba ''i,
Yɛbɛhyɛ W'adwen nyin ama;
Yebedzi W' mbra biara do,
Yɛdze ɔpɛ pa bɔsom Wo.

MHB 758
1 . Ewuradze Krɔnkrɔn, memmfata 
Dɛ 'Wo 'bɛba mo hɔ,
Kasa ara: ka adomsɛm kor, 
Na me kra ho bɛsan.

MHB 758
2 . Memmfata: me kra mu tsenabew 
Yɛ nwinwin, yɛ nkɔnkɔw;
Ebɛyɛ dɛn ahɛn mu hɔ?
Kasa, na m'bɛtse apɔw.

MHB 758
3 . Memmfata dze; na m'bɛyɛ dɛn 
Mesiw me Nyame kwan?
Ɔwo a Wo honam nye bɔgyaa
Edze tɔɔ nkwa maa me.

MHB 758
4 . Obra! Anapa *bɔw yi mu 
Fa Woho bɛnyɛn me;
Fa Wo dɔ nye Wo tum nyina
Bɛyhɛ m'akoma ma. Amen.

MHB 759
1 . Afei hɛn Egya yɛrekaa Wo dɔ n', 
Dɔ a ɔtɔɔ hɛn prɛko wɔ mbeamudua n' do n';
Na hɛn sor Dzimafo n' so wɔ ha yi,
Yɛtrɛ hɛn afɔrbɔdze mu ma Wo,
Afɔrbɔdze a no nko fata W'enyim,
Jesus, nokwar afɔrbɔdze a otsim.

MHB 759
2 . Jesus a wɔasera No n' na hwɛ N'enyim, 
Ehwɛ hɛn a, hwɛ hɛn wɔ Christ no mu;
Mma nnhwɛ hɛn dɛ yeetsiatsia W'adom do;
Mma nnhwɛ hɛn mpaabɔ nye gyedzi nwinwin n':
Na hwɛ! hɛn mfom nye hɔn ho akatua,
Wo Ba, hɛn Wura, N'amandzehu so ntam'.

MHB 759
3 . Hɔn so a yɛdɔ hɔn kyɛn adze nyina n', 
Yedua Christ do yɛtotɔ serɛ ma hɔn;
O fa W'ehumbɔbɔr fua hɔn Wo bom',
Bɔ mbɔdzen nyina hɔn kra ne yie ho;
Sie hɔn krɔnn fi emumuyɛ nkekaa ho,
Fa dzenhyɛ wie dwuma n' ma wɔnkɔ kan.

MHB 759
4 . N-tsi yɛaba; twe hɛn pin W'anan ho, 
Agyenkwa pa a yɛafom mpo a edɔ hɛn;
Edziban dɛɛdɛw mu yɛ hu yi,
Dua do yi hɛn fi mbusu nyina ho:
Ma hɛn dɛw na fahodzi Wo som mu,
Na mma nngya hɛn mma yemmfi Wo 
nkyɛn da.   Amen.

MHB 76
1 . Ɔdɔ Hen nye mo Guanhwɛfo, 
N' ayamuyie mmpa ara da;
Meyɛ Nedze ma ɔyɛ medze aba,
Mirinnhia hweeara da.

MHB 76
2 . Mbrɛ nkwa esutsen fi pem no, 
Hɔ na ogya me kra kɔ,
Ɔdze sor edziban nyɛn me
Wɔ mbrɛ m-funoma wɔ no.

MHB 76
3 . M-ber pii na mikyiin bɔn mu, 
Na ɔdze dɔ hwehwɛɛ me;
Ɔdze me too Ne batsir do
Dze me baa fie edɛw mu.

MHB 76
4 . Owu bɔnsam' munnsuro mbusu, 
Ber a, mo Wura, ebɛn me;
W' abaw na Wo poma hyɛ m' dzen,
Na Woara idzi m' enyim.

MHB 76
5 . 'Wo na eto pon wɔ m' enyim; 
Ihue adom gu mo do;
Ao, enyigye bɛn na ofi
Wo kuraba mu bu do!

MHB 76
6 . Dɛm na W' ayamuyie mmpa ara da, 
Mo nkwa nda nyinara mu;
Mo Guanhwɛfo pa, ma montow
W' ayɛyi wɔ Wo fie daa!   Amen.

MHB 760
1 . GYEFO, na ɔbɛyɛ dɛ
Ebɛtsena emi mo mu?
Ifi W'ahengua pa do,
'Hengua a nhyira wɔ ho afebɔɔ 'i,
Obirɛpɔn ''bɔto W'ho famu
Abɛhɛn dɛm fie yi mu?

MHB 760
2 . Ewuradze, memmfata,
Mo ho yɛ nkɔw yie!
Dɛ me Nyame, megye Wo
Wɔ akoma a aprɔw yi mu:
'Mi bɔnyɛnyi kohwinyi;
M'abrabɔ ka mu dɛ: Gya m' hɔ.

MHB 760
3 . Na bra, Ɔwo a fi sor,
Na bɛtsew mo bo ho;
Bra, Ɔwo ''nyimnyam Hen pa,
Ber a mokotow Wo mbeamudua ''i,
Woara fa Wo nkwagye n' bra,
Bɛhɛn fie yi mu tsew ho.  Amen.

MHB 761
1 . JESUS, yetsie W'asɛm,
W'ewiei na adɔyɛ asɛm;
Wɔ Wo mber pa mu wɔ ha no,
Hɛn Wura, yɛba bheyia W'.

MHB 761
2 . Yebua hɛn akoma m',
Ma Agyenkwa n' aaba m',
Na hwɛ! Eguambaa a wokum No n',
Abɔn adamfo n' aba.

MHB 761
3 . Wo mbae ma hɛn enyigye:
Ndɛ ma hɛn sunsum ntse
Enyimnyam a onnyi kabea,
Enyigye a wɔnnka mpo:

MHB 761
4 . Edze ahenman mu dɛw
Kyekye hɛn akra werɛ.
Fie yi yɛ W'apontu fie pa,
Na edze hɛn aba ha.

MHB 761
5 . O fa sor edziban
Nyɛn hɛn akra dabaa,
Na tserɛw Wo dɔ a onnyi ewiei
Frankaa no wɔ hɛn do.  Amen.

MHB 762
1 . Agyenkwa no dɔ ho nkaa ntsi 
Na yɛaba pon yi ho:
Ha na Jesus to nsa dze frɛ
Hɔn a woenu hɔnho.

MHB 762
2 . Yɛnam gyedzim' fa nkwa paano 
Yɛdze nyɛn hɛn akra;
Yɛnom wenyin dze kaa bɔgya a
Ogui maa abɔn no.

MHB 762
3 . Ha na yɛtow ndwom yɛkamfo 
Jesus N'anwanwa dɔ;
Da bi sor aponto edziban
Na yɛsɔ hwɛ wɔ ha.

MHB 763
1 . Dɛ mbrɛ W'adom Asɛm no tse, 
Ahobrɛadzem' ara
Yi na m'bɛyɛ, m'Ewuradze a
'Ruwu, mebɛkaa Wo.

MHB 763
2 . Wo honam a 'mi ntsi wobui n' 
Bɛyɛ mo sor paanoo;
W'ahyɛmudze kuraba n' na megye,
Ma medze makaa Wo.

MHB 763
3 . Sɛ medan m'enyi hwɛ mbeamudua n' 
Na mohom Calvary hɔ a
Nyame Egumba e, m'afɔrdze e,
Otwar dɛ mekaa Wo.

MHB 763
4 . M'bɛkaa W' ɔnnye Wo fona nyina, 
Nye Wo dɔ a adɔ m' nyina 
Nyew ber a ahom kakra wɔ hɔ 'i
M'bɛda ho ara makaa W'.

MHB 763
5 . Na aber a mobɔtɔ mmum 
Na adwen na nkaa bɛhera n'
Ber a 'nam W'ahendzim' bɛba n'
Jesus, ɔyɛ a kaa me.

MHB 764
1 . ƆSOR n-kwa Mafo,
Ɔwo a ''dze sunsum m' nsa
Na onnyiewiei paanoo,
Ato hɛn pon nwanwa,
Kora nkwa a edze ama hɛn no,
Nyɛn hɛn, tsetse hɛn ma heaven.

MHB 764
2 . Hyɛ hɛn akra ehiafo dzen
Wɔ ɔdɔ fofor koraa mu;
Ber a yenya Wo nkwa no,
Na yehu W'emudzi n',
Na W'adom mapa ahyɛ hɛn dzen n',
Dɛm na yehu W'enyim petee. Amen.

MHB 765
1 . BRA, Ɔwo Sunsum bɛkyebo,
Ma Agyenkwa N' wu ho siar
Na N'adasa ho amandzehu n',
Mbra adwen a ɔwɔ nkaa biara m'.

MHB 765
2 . No dɔ ho Kyerɛwfo nokwafo,
Petse gyedzi a otsim hɔ daa n';
Da No nkwagye kɛse n' edzi,
Bɔ N' nsɛmpa n' dawur kyerɛ hɛn.

MHB 765
3 . Bra, o No wu ho Dasefo;
Bra, Ɔwo sor Kaakaafo,
Ma yɛntse Wo tum ne nka, na
Ma emi na ɔkra bia 'a nya Christ.   Amen.

MHB 766
1 . Ma yenhu W' ber a yeridzidzi, 
Na mma nn-dan hɛn nngya;
Agyenkwa, nye hɛn ntsena, na to
Wo pon hɛn 'koma mu.

MHB 766
2 . Enye hɛn ndzidzi Nyame dɔm'; 
Wo honam na bɔgyaa,
N-kwa paanoo, sor wenyin no,
Nyɛ hɛn edziban daa.   Amen.

MHB 767
1 . SUNSUM Krɔnkrɔn, bɛhyɛ hɛn do,
Na yenhu nsɛnkyerɛdze;
Ma Wo nkwa mbra paanoo no mu,
Wo tum nhyɛ nsa no mu.

MHB 767
2 . Ma nsɛnkyerɛdze 'i nda edzi petee,
Na ma ɔmfa sor kwan do;
Siesie akwan ma wɔmfa W' dɔ n'
Nhɛn nokwar akoma biara m'. Amen.

MHB 768
1 . O AKWANTUFO paanoo,
Edziban a abɔfo dzi,
O Manna a ofi sor ba
Ma hɔn a hɔn awoo fo sor, 
Fa ma hɛn, hɛn enyi da kwan
Dɛ yebedzi amee,
'Kodu wiadze enyigye ewiei,
Hɛn pɛ nyina bɔbɔ adze.

MHB 768
2 . O Nsu, ɔwo a ema nkwa,
Fi Agyenkwa n' N'akoma m',
N-subura krɔnn a ɔpem,
Eyɛ ɔdɔ nsubura,
O ma hɛn so nsɔ Wo nhwɛ,
Na dwedwe hɛn nsukɔm;
Wo dɛw no nnsa ara da,
Ɔwɔ hɔ afebɔɔ.

MHB 768
3 . Jesus, yɛgye edziban yi,
'Wo a yennhu W; yehuhor W';
Yɛgye Wo nokwasɛm dzi,
Yɛgye, yɛnngye kyim bio:
Nokwafo dɔyɛfo, dom hɛn,
Yɛntsena Wo mu wiadze;
Sɛ owu twamu tam rifi hɔ a,
Yeehu W'enyim ne hyerɛn n'. Amen.

MHB 769
1 . Sor paano a enyɛn me, 
'Wo 'yɛ edziban ampa:
Ma nokwar nkwa paano yi
Nyɛn me kra daa daa nyina;
Ɔwo a iwui na etse ase,
Minnya Wo mu ahoɔdzen daa.

MHB 769
2 . Sor Wenyin, fa Wo bɔgyaa 
Hyɛ afɔr kuraba yi ma:
W'epirakur ma n-kwa ,
Mohwɛ W'asɛndua n' nya nkwa;
Ɔwo a eyɛ mo nkwa,
Ma mintsim wo mu pintsinn. Amen.

MHB 77
1 . Minsi dɛn mondɔ me Nyame, 
Minsi dɛn nyi N' ayɛw?
Minsi dɛn nhu N' adom no war,
Ne trɛ, no krɔn, no bun?

MHB 77
2 . W' adom tsen du obiara do, 
Na onnyi mbanano;
Ɔto adasamba nyina;
Ɔwɔ hɔ afebɔɔ.

MHB 77
3 . Odu wiadze tɛtɛr nyina, 
Ne trɛ nnyi mbanano;
Ɔtrɛ ma onngya baako mpo,
N-kyɛ ɔpaa mo ho.

MHB 77
4 . Mo mfom nyinii dur sorsor no; 
W' ehumbɔbɔr traa hɔ;
Christ no mu edoom me fakyɛ,
Fakyɛ a wɔnnto n' abaw.

MHB 77
5 . Sor abɔfo bɛn botum akyerɛ 
Wo nkwagye dɔ n' no bun?
W' akyɛdze a onnyi kabea yi,
Ao, ma monsɔ monhwɛ.

MHB 77
6 . Bra ntsɛm, adom Ewuradze, 
Bɛfa Woara Wodze;
W' adaworom, bɛyɛ m' akoma
W' ahengua afebɔɔ.     Amen.

MHB 770
1 . JESUS, yɛaba Wo pon ho,
Fa nkwa paanoo mapa no
Nyɛn akoma biara sesei.

MHB 770
2 . Yɛdze nnuho kotow ha 'i,
Ma yenhu W'enyim fɛɛfɛw n',
Yi Wo dɔ nwanwa n' kyerɛ hɛn.

MHB 770
3 . Ber a yɛhwɛ W'asɛndua yi,
'Ridzi mbɔɔ wɔ hɛn bɔn ho 'i,
Ma hɛn awerɛhow ndan ayɛyi.

MHB 770
4 . Sɛ yɛnom wenyin nwanwa a
Ɔkyerɛ Wo bɔgyaa a ihuee a,
Fa sor dɔ n' hyɛ hɛn akoma m'.

MHB 770
5 . Twe hɛn bɛn W'epirakur ho,
Mbrɛ 'yarsa nsu fi pem no,
Hɔ hɛn bɔn na yaw suma.

. Ma Wo pira nsa n' nkyerɛ hɛn kwan
Nkodu W'ahengua no ho,
Wɔ kan na man pa no mu.    Amen.

MHB 770
6 . Gye hɛn fi bɔn no mpokyerɛ m',
Hɛn gyedzi nwinwin ndzi mu,
'Guambaa, ma hɛn W'asomdwee.

MHB 771
1 . 'MANDZEHUNYI, yɛgye W'adom,
Ber a yɛkyerɛ Wo wu a ɔsom bo n',
'Guambaa krɔnn a wɔdze W' mae prɛko,
Eyɛɛ mpata maa adasa nyina
Wɔ W'asɔrfi m' wɔ asaase ha,
Na igyina ahengua n' enyim.

MHB 771
2 . Ɔwo gyina krɔnkrɔnbea ha,
Ber a woekum Wo ama abɔn;
Bɔgya petsee n' kasa, bɔ mpaa,
Na ɔwɔ hɔ ma nyimpa abrɛfo;
Wo bɔgyaa n' da ho ara pon hɛn
Na ɔka nkwagyesɛm wɔ mbea nyina.

MHB 771
3 . Onnhia dɛ yɛbɔkɔ heaven
Akɛfa Agyekwan n' aba ha;
'Dze Woho ama obiara dada,
W'aponto ase na wɔakrɔn Wo:
Yi Woho kyerɛ akra nokwafo,
Na yenhu W'ankasa wɔ ha.  Amen.

MHB 772
1 . O Ewuradze, ha na muhu W'enyim, 
Ha na mepɛ mesuo dza wonnhu mu;
Morohwehwɛ menya Nyame N'adom,
Na medze me berɛ mato Wo do.

MHB 772
2 . Ha na m'bedzi Onyame edziban, 
Na menye Wo anom ɔsor wenyin;
Na medze m'adzesoa mato n-kyɛn
Na makaa Wo fakyɛ ne dɛw no bio.

MHB 772
3 . Edzidzi na adwontow aber nye yi, 
Ɔsor pon na wɔato ama me yi.
Ma menye Wo mbɔ mu yendzidzi ha,
Na enye me ndzi nkitaho dɛɛdɛw.

MHB 772
4 . Ɔnnkyɛr na wɔakata nsɛnkyerɛdze n' do: 
Aponto n' etwam'; dɔ no dze nntwam' da.
Woyi paano na wenyin no kɔ mpo a
'Wo, hɛn Kyɛm na Ewia, ebɛn hɛn daa.

MHB 772
5 . Minnyi mboa bi dɛ Wo nko Wodze no, 
Na onnhia mpo dɛ motwer obi so.
M'Ewuradze, Woara dɔɔ so ma me,
Wo tum n-ko ara nye m'ahoɔdzen.

MHB 772
6 . Mber pii na yɛaba W'edzidziase: 
Ne nyina kyerɛ hɛn sor dze kɛse no,
Sor edziban a da bi yebedzi 
Na yɛsɔ ne dɛw hwɛ ase ha yi.

MHB 773
1 . Christ abɔ werdam apon hɛn, 
No ho nkaabɔdze na yɛyɛ yi;
Yɛkyerɛ hɛn Wura No wu kɛpem
Da a ɔbɛba.

MHB 773
2 . No honam a wobui maa hɛn 
Wɔ nkaabɔ paano yi mu ha,
Ɔno na ɔnyɛn hɛn dɔ kɛpem
Da a ɔbɛba.

MHB 773
3 . Bɔgya a oruwu a okyii no 
Wenyin yi yɛ ho sɛnkyerɛdze.
Yɛbɔnom ara akɛpem
Da a ɔbɛba.

MHB 773
4 . Anago bɔn a wonyii N' mae n' 
Na Ne mbae a odzi ekyir no
Yɛdze dɔ nyɛbea bɔm' kɛpem
Da a ɔbɛba.

MHB 773
5 . O, asɛm pa a ɔhyɛ hɛn dzeen!  
Ɔma hɛn akomatɔmu.
Hom mma yengyina dzen nkɛpem
Da a ɔbɛba.

MHB 774
1 . O ƆDƆ Nyame, yɛkotow W',
Na bɔ mpaa ma hɔn a wɔaba ha 'i,
Wɔaka abɔ m' wɔ nsewdzi krɔnkrɔn m',
Ma wɔnye Wo nyɛ kor.

MHB 774
2 . Ber a enyigye pa ahyɛ nda mu n',
Ber a akwan m' da hɔ na wimu yɛ kann,
Wɔnam gyedzi m', nnyɛ dza wonnhu m',
Ma wɔnye Wo nyɛ kor.

MHB 774
3 . Sɛ ehum hyɛ hɔn pɛ ma a,
Na hɔn ndzepa nyinara sɛɛ a,
Na wɔgye Wo dzi koraa ntsi,
Ma wɔnye Wo nyɛ kor.

MHB 774
4 . Dza ɔwɔ ɔbra m' bɛyɛ hɔndze,
Enyigye anaa dadwen mu o,
Tum a wɔdze yɛ, adom a wɔdze sɔw o.
Ma wɔnye Wo nyɛ kor.

MHB 774
5 . Onnyiewiei Dɔ, enye hɔn ntsena;
Fa hɔn sie Wo mu afebɔɔ,
Na owu mpo nnkotum atsew hɔn mu,
Hɔn a Ɔwo yɛ hɔn kor n'.

MHB 775
1 . N-dze a wɔtsee wɔ Eden 
Ayerhyia kan n-dze n',
Asɔpɔn awar nhyira n'
Ɔda ho ara wɔ hɔ.

MHB 775
2 . Christian ɔbaa na barimba 
So rokɔ awar a,
Nyame Ɔkorsa wɔm' bi,
Na yɛserɛ Ne nhyira:

MHB 775
3 . Dɛ ɔndom hɔn m-ba pa, 
Nye dɔ na nokwardzi,
Na ɔndom hɔn koryɛ bi a
Biribiara nntum mmpa mu.

MHB 775
4 . Sor Egya, Woara bɛfa, 
Ayefor yi ma awar,
Dɛ mbrɛ 'dze Eve maa Adam,
Fii noara ne mfem' no.

MHB 775
5 . Agyenkwa domfo, bra na 
Bɛka hɔn bɔm' ɔdɔm',
Dɛ mbrɛ edze su ebien
Bɔɔm' wɔ Woara Wo mu n'

MHB 775
6 . Sunsum Krɔnkrɔn, behyira hɔn, 
Ber a wɔrobɔ mpaa yi,
Dɛ mbrɛ ehyira Christ N'Asɔr
Ma ɔyɛ N'Ayefor n'.

MHB 775
7 . Tserɛw W'atsaban wɔ hɔn do, 
Pa hɔn mbusu nyina,-
Ber a worutu anamɔn
Ba W'afɔrmbukyia ho,

MHB 775
8 . Dze hɔn 'nyimnyam abɔtsir 
Abɔbɔ Wo afɔr,-
Kɛpem dɛ wɔnye Agyenkwa
N' Ayefor no bɔsoɛr.

MHB 776
1 . Egya, adze nyina Yɛfo, 
Wo nyansaa, tum na dɔ
Dzii kan dze akra ebien bɔɔm'
Wɔ Eden ture mu;
N-dɛ fa nkan n' akyɛdze n'
Ma Wo mbofra yi so,
Ofi a W'asomdwee wɔ mu,
Ɔdɔ a nokwardzi wɔm'.

MHB 776
2 . Gyefo a ekɔr Galilee 
Ayeforase hɔ,
N-dɛ so fa enyimpa ma
Hɔn a wɔfrɛ Wo yi:
Ma hɔn wiadze enyigye
Ɔndan sor enyingye
Na wɔsɔ hwɛ a, ma wonhu
Dɛ Woara W'akyɛdze a.

MHB 776
3 . O Nyame Sunsum Krɔnkrɔn, 
Ɔwo a Wo dɔ yɛ dzen,
W'ahotsewee so dzi mu,
Fi sor gu hɔn do ahom,
Ama Woara wowaw hɔn
Fi ntokwaa ho n-tsi,
Hɔn bra aakyerɛ dɛ 'Wo na 
Ehyɛ hɔn 'koma do.

MHB 776
4 . Egya, Woara ennsi dan yi a, 
Wɔnnkɛfa edu beebi;
Gyefo, Woara ennhyira do a,
Hɔn dɛw bɛdan hɔn yaw;
Na hweeara nnkotum asɛɛ
Awar a ehyira do;
Ɔdɔ a Wo Sunsum tsew ho
Yɛ dɔ a ɔmmbɔ adze da.

MHB 777
1 . O ƆDƆ mapa, ebor nyimpa adwen do,
Yɛkotow W'ahengua enyim na yɛserɛ
Dɛ hɔn a eka hɔn bɔ m' afebɔɔ yi
Nnya ɔdɔ a no do nntwa da biara da.

MHB 777
2 . O N-kwa mapa, yɛ hɔn awerɛhyɛm' koraa,
Ayamuyie mapa na gyedzi a otsim,
Abotar enyidar, 'kokodur a ɔsɔw berɛ,
Awerɛhyɛmu a onnsuro yaw na owu.

MHB 777
3 . Dom hɔn dɛw a ɔsesa wiadze awerɛhow,
Dom hɔn asomdwee a ɔdwedwe 
wiadze haw;
Ma hɔn nkwa nda mu enyimnyam adzekyee,
Dza ɔdze onnyiewiei dɔ na nkwa ba.  Amen.

MHB 778
1 . HƆN a wogyina Zion ho n',
Mbrɛ hɔn anan ho yɛ fɛw a!
Wɔka nkwagye nsɛmpa no daa,
Na wɔda asomdwee edzi.

MHB 778
2 . Hɔn ndze ma awerɛkyekyer,
Hɔn nsɛm so ne dɛw a!
Zion, hwɛ W'Agyenkwa Ɔhen no;
Odzi Hen, dzi nyim ha.

MHB 778
3 . Mbrɛ woesi ehyira hɛn aso a!
Ɔtse dɛ ndze dɛɛdɛw a
Nkɔnhyɛfo na ahemfo tweɔnee,
Na wɔhwehwɛe a woennhu n'.

MHB 778
4 . Mbrɛ woehyira hɛn enyiwa a
Ohu dɛm sor kan yi a!
Nkɔnhyɛfo na ahemfo peer ho,
Na wowui a woennhu.

MHB 778
5 . Aweɔmfo n' dze ndze kor,
Maa ndwom dɛdɛɛdɛw do;
Jerusalem so ma ndwom do,
Sardofo tse ne dɛw n'.

MHB 778
6 . Ewuradze tserɛw N'abaw m'
Wɔ wiadze nyina do;
Wɔmma wiadze nyinara nhu
Hɛn Gyefo na Nyame

MHB 779
1 . SUNSUM Krɔnkrɔn, tsena hɛn kra mu,
Na ma Wo gya mfi sor nhyerɛn;
Edze sunsum ngo sera hɛn,
Na ema akyɛdze horow.

MHB 779
2 . W'adom ngohuam a ofi sor
Yɛ awerɛkyekyer, nkwa na dɔ;
Na Wo kan a onndum da no
Nhyerɛn hɛn do, ɔmpa hɛn sum.

MHB 779
3 . Fa W'adom mbordo n oma hɛn,
Ɔnsera hɛn, ɔntsew hɛn enyim;
Pam atamfo, ma asomdwee;
Mbrɛ ewɔ mbusu nntum mmba hɔ.

MHB 779
4 . Kyerɛ hɛn ma yenhu dɛ Egya n'
Ɔnye Ɔba n' nye Wo yɛ kor;
Ama ber a onnyi ewiei mu
Iyi nko aayɛ hɛn daa ndwom, -
     Ayɛyi nka Wo dzin mbersantsen;
    Egya, Ɔba, nye Sunsum Krɔnkrɔn!  Amen.

MHB 78
1 . M'BƐYƐ dɛn atow ahentum a
Abɔfo pɛ ho n' ndwom?
Huntuma m' huntuma nyɛ komm;
Ma sor adwontofo ntow,
Mpempem gyina W'ahengua ho,
O ɔsorsor Nyame;
Ɔpedu tow W'ayɛyi ndwom,
Na mo so nye woana?

MHB 78
2 . Wo hyerɛn da edzi ma hɔn;
Mitsin W'anamɔn do a,
Metse Nyame ndze wɔ m'asomu, 
Hɔn dze, wohu W'enyim,
'Yɛ hɔn Ewia ntsi wɔtow ndwom;
Tow nserɛmɛn to mo do,
Na beebi a heaven hyɛ ase n',
Alleluia wɔ hɔ.

MHB 78
3 . Ma gyedzi kan nhyerɛn m'akoma m',
Ma 'gya dɔ nsɔ wɔ mu;
Ma menye sor adwontofo
Aabɔ m' aatow Wo ndwom,
Musuro, mowɔ kan na gya nyina,
Dɛ m'bɛyɛ sum, na nwin;
Sɛ 'regye hɔn sika mfutuw a,
Gye mo so me dwɛɛtɛɛ.

MHB 78
4 . Ewuradze, mbrɛ idua so a,
Ekora abɔdze nyina!
Wo nyimdzee nkotoo na otum
Susu po n' trɛ na bun,
Ɔwo nye po a onnyi mpoano,
Ewia a onnyi ɔhe;
Ewɔ hɔ sesei nye daa nyina,
Na ewɔ beebiara.

MHB 780
1 . MO Wura Kasa! W'akowaa ritsie,
Morotweɔn W'adom asɛm no,
Mo kɔn dɔ W'akomatɔm' ndze,
Mo Wura, Ma mentse n' sesei,
Mo Wura, mayɛ aso ritsie W',
Ewɔ bɛn ka kyerɛ me?

MHB 780
2 . Mo Wura, bɔ me dzin na kasa,
Ama meehu dɛ enye m';
Frɛ m' na medze anan haahar
Bɛka W' do ahotɔ m' akɔ
Bea a 'Guanhwɛfo n' dzi nguan enyim,
Wɔ Botan no nwin ase.

MHB 780
3 . Mo Wura, kasa! Mennsɛ bi mpo a,
Sɛ enntsee me ndze a, mma monnkɔ;
Mo Wura kasa! Na Woara nyim
M'akoma n'akɔndɔdze;
Woara nyim n'ehiadze nyina,
Kasa na hyira m' prɛko.

MHB 780
4 . Mo Wura, kasa! Na yɛ m' krado,
Sɛ metse Wo ndze ampa a;
Setsie mu na enyigye mu,
Ma mindzi W'asɛm ekyir;
Mo Wura, mayɛ aso ritsie,
O mo Wura, kasa kyerɛ me!

MHB 781
1 . Ewuradze, kasa kyerɛ me, 
Ma munsusu Wo do nkasa;
Ahwehwɛ me yi ma mo so
Monhwehwɛ Wo mba a wɔayew no.

MHB 781
2 . Mo Wura, gya me kwan ma mo so 
Mingya W'akobɔfo taataa;
O nyɛn me ma mo so memfa
Manna mma hɔn a kɔm dze hɔn.

MHB 781
3 . O hyɛ me dzen ama ber a 
Migyina pintsinn wɔ Wo mu n',
Maatsen me nsa ama hɔn a
Woridzi aper wɔ bra po do.

MHB 781
4 . Kyerɛkyerɛ m' na meetum makyerɛ 
N-dzɛmba pa a ada n' edzi;
Ma m'anosɛm n-hwira ndu
Akoma pii ase noho.

MHB 781
5 . Fa W'asomdwee dɛɛdɛw n' ma me, 
Ma minnya nyansa memfa nka
Asomdwee nsɛm nkyerɛ Wo mba
Asonafo wɔ mbusu mber mu.

MHB 781
6 . Mo Wura, fa Wo mayɛ no ma m', 
Kodu dɛ m'akoma bu do,
Ma memfa ndam mombɔ dawur,
Menka Wo dɔ, minyi W' ayɛw.

MHB 781
7 . Fa me yɛ dɛ Woara 'pɛ, 
Aber nyina na bea biara,
Kodu dɛ mubohu W'enyim
Wɔ ahomgye, dɛw, na enyimnyam ma.
                                   Amen.

MHB 782
1 . EWURADZE, hyerɛn hɛn do,
Ɔwo, adasamba Kan;
Dua Wo kyerɛwsɛm do
Yi Woho kyerɛ hɛn ndɛ;
Na yɛhwɛ W'enyim a
Hɛn akoma dzɛw ntsi
Nkɔkowaba nam hɛn do
Eesua W'adom nwanwa n'.

MHB 782
2 . Ewuradze, hue Sunsum
Gyaframee n' gu hɛn do,
Ma yɛdze ano kor
Yaabɔ Wo dzin dawur.
Ma Wo mba aso pa,
Ma hɔn adwen ontsim,
Na hɔn nyina eehu
Ndzɛmba akɛse a ayɛ.

MHB 782
3 . Hɛn Wura, kasa ma hɛn,
Dza yɛka nyina mu,
Ma dza yɛkyerɛ nyɛ dɛ
Mbrɛ W'asɛm tse ara;
Ama nguambaa aatse
Hɔn Guanhwɛfo n' Ne ndze,
Na wɔaaka No do daa,
Na woeedzi No mu dɛw.

MHB 782
4 . Hɛn Wura, tsena hɛn mu;
Ma hɛn W'adwen no bi;
Ma yɛmfa hɛn ahom
Nyina ndɔ Wo, nsom Wo;
Na hɛn bra aakyerɛ
Wo mbofra mbrɛ etse,
Na yɛdze hɛn suban
Aatwe Wo mba nyina.    Amen.

MHB 783
1 . NA nyimpa a ɔyɛ mberɛw ho suro
Besiw sunsum a ɔwɔ mo mu n' kwan?
Ana me ndzeyɛɛ na kasa
Kyerɛ dɛ meyɛ m' Wura dasefo?

MHB 783
2 . Adasa Agyenkwa, Enyiasombea,
Ihu mo mu adwen nyinara;
'Bɛn na mohwehwɛ wɔ wiadze,
No mu enyigye anaa ayɛyi a?

MHB 783
3 . Christ dɔ n' hyɛ me ma mohwehwɛ
Nyimpa akra a wɔatɔ dɔnsuar;
Metsea m', dze su na ntotɔserɛ
Hwim hɔn fi adakamaa mu.

MHB 783
4 . Sɛ W' nokwar ntsi mo bɔgyaa na
Nkwa ho wɔ mfaso a, medze ma W';
Ewuradze, ma Wo tsirmpɔw mbra m',
Wo pɛ nyɛ hɔ, ayɛyi nka W' dzin.

MHB 783
5 . Ma m' W'ahoɔdzen, Nyame Tumfo,
Nkyii ma aahow mbɔ, nsenaman mbobɔ m';
Mbɛyɛ W' dasefo nokwafo;
Mutum ne nyina yɛ Wo dzin m'.

MHB 784
1 . AFƆR bɛn na hɛn atɔbɔ
Dze ma hɛn Wura, wɔ N'adom ntsi?
Yɛbɔbɔ Ne dzin kɛse no,
Na yeeyi N'ayɛw dɛ mbrɛ ɔsɛ.

MHB 784
2 . Ɔwo a yɛdɔ W' mbordo daa daa,
Ɔwo a esen hɛn adze nyina,
Bue sor nsunyiwa gu hɛn do,
Ma ɔnhyɛ hɛn akra amaama, mbu do.

MHB 784
3 . Dɛm na hɛn bra bɔbɔ W' tum na
W'adom a 'dze kyɛ abɔn kwa n' dawur,
Kodu dɛ adasa bohu W'dzin,
Na wɔatsen hɔn nsa nyina ama W'.

MHB 784
4 . Bue abow a wiadze nye hɛll
Per dɛn ara a, wonnkotum atow mu;
Ma W'asɛm ngye ntaa wɔ hɛn mu;
Na hɛn adom aba ntsena hɔ.

MHB 784
5 . O ma ogufo n'aba n' ndɔr!
Na yɛbɔsow aba mber nyina;
Ma W'asɛmpa n' mpetse wiadze,
Yɛmbɔ Wo daa nokwar n' dawur.

MHB 784
6 . Wo dɔ mapa ayɛ hɛn fofor n',
Yebohu W' kɛseyɛ no tum n'
Yegyina hɛn Nyame N'asɔrfi m'
Dɛ edum, na yennkefi hɔ bio.

MHB 785
1 . JESUS, sɛ yɛka hɛn akoma m'
Ehiasɛm kyerɛ Wo a,
Yehu dɛ yehia adom a
Ɔyɛ akyɛdze a ofir Wo;
Hɛn a yenyim hɛn mberɛwyɛ no,
Yebenya akyɛdze pii,
Yebenya adom nye nhyira mbordo,
Ne nyina Nyame dze ma.

MHB 785
2 . Yenyim dɛ dza yɛwɔ suar koraa,
Yenyim hɛn esintɔ dɛ
Yenntum nnyɛn akra a kɔm dze hɔn;
Ewuradze, yɛdze brɛ W';
Yɛdze hɛn ehiadze gu W' nsamu a,
Ɔyɛ ahonya mbordo;
Yɛ ɔdodow ebisadze ma hɛn,
Na fa W' dɔ hyɛ hɔn ma.  Amen.

MHB 786
1 . OWURA, ma yɛnweɔn dɛ beenum n',
Yɛntweɔn Wo mbaa, na obiara
Mper nkeka ne kandzea;
Na osiandɛ ngo a ofi Wo hɔ no
Wora adom daa gu akoma biara m' ntsi,
Kandzea biara mmonsom.

MHB 786
2 . Mma yɛnntsena pɛsɛankonya m',
Mbom yɛmfa asɔryɛ mfora edwumayɛ,
Ama kandzea n' aadzɛw;
Na pii efi hɔn bɔn sum kadoo m' n',
Wɔnye hɛn aabɔ mu epue
W'enyim aponto ase.

MHB 786
3 . Ewuradze, nnyɛ hɛn nko bɛba
W'aponto kɛse no ase,
Abɛtsena dɛw m' ahwɛ W',
Yɛdze akobɛɔfo, ayarfo,
Ankonam na mbofra brɛ Wo,
Ama yaahwɛ W'enyim.

MHB 787
1 . N-dɔbaa Ewuradze, tsie 
Wo nkowaa ehiafo hɛn su;
Tsie hɛn gyedzi mu mpaabɔ yi
Na dom hɛn dza yehia.

MHB 787
2 . Yɛtweɔn Wo mbɔbɔr mu; 
Inyim hɛn hia nyina:
Ampa dɛ n-dɔbaa no so,
Na edwumafo no suar.

MHB 787
3 . Sakyer wobinom so 
Na soma hɔm W'asɔr mu
Ma wɔnka Wo tum kasa no
Dɛ 'Wo nye hɔn wɔ hɔ

MHB 787
4 . Ma wɔnka W'asɛmpa a 
Adom ahyɛ no ma n',
Wɔnkyerɛ dɛ 'Wo nye Ewuradze,
Adasamba Gyefo.

MHB 787
5 . Ma wɔntrɛ Wo dzin mu, 
Ma wɔmfata hɔn frɛ,
Wɔmbɔ W'adom kɛse no mu,
Wo dɔ a onnyi ewiei n'!

MHB 788
1 . DOMFO Abɔso, wiadze Tsɛmbuafo,
Ɔwo a efa mberɛwyɛ nye ehiafo yɛ W'dze;
Efa dɛtse nkuraba hun na ebubudze
Na ehyehyɛ hɔn Wo ndzepa a ɔmmpa ara da.

MHB 788
2 . Kaansa Wo kan hyɛ m' mpo a, nkuraba n' nnkyɛr pa,
Wotsin Wo mom do bubu, na woetwa m';
Afei Wo nokwar kan no pue n'ahoɔdzen m'
Dɛ mbrɛ enyinam nyinam mununkum mu no.

MHB 788
3 . Dɛ mbrɛ mununkum kyin yɛ Wo pɛ kɛse n'
Na mframa dzendzen bɔ wiadze ho aprɔw n',
Asɛm n' dze Ne nyansaa hyɛ hɔn sunsum ma,
Wɔbobɔ mu, wɔhyerɛn, na wobu do.

MHB 788
4 . Wɔbɔ hɔn ndze m' Jesus Christ nye Ewuradze!
Ntsi Satan bɔ hwea, n'aban dwuruw gu famu,
Dɛ mbrɛ ekasae ma totorobɛnto hɛnee
Ara a Canaan afasu dwuruwii no.

MHB 788
5 . Afei ma totorobɛnto n' nhɛn dzendzen,
Ewuradze, ma onnyan hɛn mfi bɔn nda m';
Nkandzea a Ɔwo asosɔ wɔ hɛn sum mu n',
O ma ɔnhyerɛn wɔ hɛn esunsum mu!

MHB 788
6 . 'Nyimnyam, ayɛyi, tumdzi na ahoɔdzen nyina
Nka Nyame Ebiasa kor afebɔɔ;
Ɔama Ne kan nwanwa n' ahyerɛn hɛn ho,
Ɔafrɛ hɛn sum mu ma yeehu N'enyimnyam!

MHB 789
1 . CHRIST, mma W' werɛ mmfir
W'adɔntsen dɔm a
Woridzi ako wɔ amanadze.

MHB 789
2 . Yɛserɛ W', kora na ma hɔn tsir do,
Wɔ nsuyirii, gya, sum na suro m'.

MHB 789
3 . Hyɛ hɔn dzen wɔ suro biara m',
Na Woara bɛn hɔn wɔ mbusu m'.

MHB 789
4 . W'edwuma na wɔper ayɛ,
Wosuar, na atamfo no dɔɔ so.

MHB 789
5 . Christ, 'nye W'akofo adɔfo a
Wɔwɔ ehum asaase do ntsena.

MHB 79
1 . HOM nyi Ewuradze ayɛw, oye dɛ 
Hom ma akoma na ndze do kamfo N';
No su na No ndwuma gya hɛn ma 
Yɛdze enyigye yi N' ayɛw.

MHB 79
2 . Ɔyɛɛ nworaba a wɔhyerɛn wɔ sor,
'Kan hɔn dodow, bɔ hɔn edzin;
Ne nyansaa so, onnyi ewiei,
Bun kɛse a hɛn nsusui yew mu.

MHB 79
3 . Hom ntow ndwom mfa nkrɔn Ewuradze!
Ɔtserɛw No mununkum mu wɔ sor; 
Hɔ na ɔhyehyɛ nyankonsu,
Anaa ɔmma nsu nngu famu kwa.

MHB 79
4 . Ɔdze sar kata akoko do,
Na eburow hyɛ hɛn kwa amaama; 
Ne nsa ma mbowadoma edziban,
Na ɔnyɛn nnoma nyina so.

MHB 79
5 . Ebɛn na abɔdze tum yɛ?
Nyimpa ahoɔdzen anaa mpɔnkɔ? 
Nyansa anaa ahoɔdzen so ɛ?
Yinom nyina nnka hwee wɔ N'enyim.

MHB 79
6 . 'Hotsewfo dze, wɔsɔ N'enyi,
Ne mba ho yɛ no enyigye;
Onyim hɔn 'nyidar, hɔn suro,
Ɔhwɛ, na ɔdɔ Ne saso hɔ.

MHB 790
1 . NYAME mbɔbɔrhufo tumfo,
Fi Wo sor bea a adze nnsa hɔ n'
Na fa tsimberɛw frɛ hɔn a wɔayew,
Wɔnam sum mu no, bra kan mu.

MHB 790
2 . Beebi a dɔm wo anaa ho atɔ pan,
Dɔmtutuw a wɔwɔ nsuano, nkurow m',
Nyimpa dodow pii na wɔnntsee
Asɛmpa no a edze ma hɛn n'.

MHB 790
3 . Ewuradze, ma W'asomfo mfrɛ
Mberantsɛ atam, nkɔdaa akomapirimfo,
Nguankuw a wɔapetse, ma hɔn nyina 
Mbɛka W'asomdwee nguankuw n' ho.

MHB 790
4 . Soma ma wɔnkɛka W'asɛm n'
Ma gyedzi aaba ma ekyingye aakɔ,
Bɔn eetu ma mberɛwyɛnyi eetsim,
Na akoma bobɔe aahyɛ dzen.

MHB 790
5 . Afei nsaase a woetwie nyina
Dza yɛhwɛ a ɔgye hɛn awerɛhow n',
Nkwa nsu bɛma efuw ahaebun,
Ma ndze aafow sor aakyerɛ W'ayɛyi

MHB 791
1 . Wɔabɔ akwankwan kɔ ekyirkyir,
Wɔdze yaw, ɔberɛ nye ɔkɔm kɔ;
Wonnyi guanhwɛfo pa a ɔkyerɛ
Ayarfo a wɔayɛ mberɛw no kwan.

MHB 791
2 . Ɔwo na ayɛ Guanhwɛfo no,
Guanhwɛfo pa a apon Wo nguan;
Boa hɔn ano na ma hɔn edziban,
Na asɔfo a asan mu eyi hɔn.

MHB 791
3 . Ma W'asɛnkafo n' adom nsɛm,
Ma woeenya etsiefo piinara;
Asɛnkafo a wɔkyerɛ abɔnfo
Kwan ba nkwagye bɔgya no ho.

MHB 791
4 . Bue hɔn ano, ma hɔn anotsewee
Ma hɔn totorobɛnto ndze,
Wɔmfa mfrɛ adasa mbra nkwagye m',
Wɔ Nyia owui maa hɔn n' ho gyedzi m'.

MHB 791
5 . W'enyimnyam nko na wɔnhwehwɛ;
O ma ɔdɔ mbu do hɔn akoma m',
Ma wɔngye ndzi na wɔmpaa m' nka,
Na wonyi W'ehumbɔbɔr ayɛw.

MHB 792
1 . Hɛn Wura, sɛ W'asɛm ntsi 
Yedua n-kwasɛm n' a,
Wo tum nsa no gugu do yi
Aba no befifir.

MHB 792
2 . W'adom ne ndam ara 
Na ɔbɛma ndɔbaa pii,
Na ɔadɔr agyedzifo a 
Wɔtse ma W'enyimnyam.

MHB 792
3 . Nsɛmpa n' ne nhyira nsu n', 
Ma ɔntɔ mma hɛn daa,
Ma tum a ɔsakyer akra n'
Ɔmbra W'asɔfoe do.

MHB 792
4 . Ma ɔdodowara 
Nnya dɔ a ɔdan 'koma n',
Ma W'adom ne dɛw nsiesie hɔn
Mma ɔsor dɛw kɛse n'.

MHB 793
1 . OWURA a Wo ndɔbaa 'nyikan
Kata asaase do,
Bea a abɔfo boaboa hɔn 
Ndɔbaa a wɔaber ano,
Gye nsa yi yɛ W'edwuma,
Ma hɛn akoma ntwer W', ndɔ W',
Dua hɔn do ma W'ahendzi
Mfi sor noho mbra ntsɛm.

MHB 793
2 . Soma hɔn Wo wenyin turo m',
Dɛ wɔyɛ W'apaafo n',
Wɔpɛ dɛ wɔsoa ndzesoa
Wɔ ɔberɛ nda mu ma Wo,
Owura, sɛ frɛ hɔn ba fie a,
Wɔnnkɛgye akatua koraa,
Ma wɔaakyɛ 'fona no a
Ɔma W'ahendzi ba n'.

MHB 793
3 . Nyame Egya, nye hɔn ntsena,
Nyame Ɔba, nye hɔn ntsena,
Nyame Sunsum, nye hɔn ntsena;
Onnyiewiei Ɔkorsa!
Yɛ hɔn asɔfo adehye,
Ma wɔmfa nsom Wo yie,
Fa W'amayɛ hyɛ hɔn ma,
Sesei nye daa nyina.   Amen.

MHB 794
1 . ƆDOMANKOMA Ɔba, Ɔdɔ a ɔkye,
Woara fa Wo tum kɛse no;
Ma adasa nhu W'ehumbɔbɔr,
Ma wonhu Wo nkwagye adom.

MHB 794
2 . Kyerɛ Wo dɔ no konyimdzi no,
Wo nko dzi hen akoma biara m'.
Kodu dɛ atamfo bɛtse W' tum,
Ma enyimnyam eewie adom edwuma n'.

MHB 794
3 . Adom Sunsum na ahoɔdzen tum,
Kan nsunyiwa nye dɔ wɔ asaase,
Fa W'ayarsa tum no petse
Ma ɔmpem aman nyina do.

MHB 794
4 . Sɔ ɔdɔ mapa gya wɔ hɛn akoma m',
Gyedzi ndwuma nda edzi hɛn mu;
Amma sor dɔm aannyɛ W'edwuma
Ntsɛntsɛm annsen hɛndze wɔ ha.

MHB 794
5 . Tease, Ɔkorsa 'Tsipɛmfo
Sor na asaase, wo ndwuma nyina
Mfa nhyira nyidzi, ntonton na ɔdɔ
Nsom Wo aber nyinara daa.

MHB 794
6 . W'ahendzi yɛ Krɔnn mprɛnsa,
Tum nyinara so yɛ Wodze;
Sɛ abɔdze nyina twa m' kɔ a,
W'enyimnyam a ɔmmpa da bɛhyerɛn.

MHB 795
1 . O NYAME N'asɔr, soɛr;
Fa Wo dɔ kandzea no,
Kandzea a onndum ara da
Wɔ asaase do nye sor.

MHB 795
2 . Fa nyansa na nokwar
Huw gya n' ma ɔndzɛw hoo,
Ɔdɔ na mbabun kan
Mpam wiadze m' fɛr mfi hɔ.

MHB 795
3 . Twuw abɔnsam enyim,
Yi akra fi efiadze,
Kyekyer akoma bobɔe
Ma dɛw na asomdwee.

MHB 795
4 . Adze biarà à ɔyɛ fɛw,
Adze biara a ɔtsen,
Ma ɔnyɛ fow dɛ mframa,
Ɔndɔɔso dɛ huntuma!

MHB 795
5 . Beebiara a sum wɔ no,
Tow kan nserɛmɛn gu hɔ,
Kɛpem dɛ enyim a esuam
Bohu Nyame enyigye.

MHB 795
6 . Se dasanyi biara,
'Birɛmpɔn nye kɔhweaban,
Dɛ ɔdɔ frɛɛ no awoo m'
Dɛ ɔhen na sɔfo.

MHB 796
1 . EWURADZE, W'asɔr a apon no
Rinyan fi nda m' mbea nyina a 
Wonyim dɛ adzekyee reba a
Okumfor n' beyi N'enyim;
Worinyan agye akoradze a
'Dze W' bɔgyaa a ɔsom bo tɔe n',
Na wɔatwer wo dwumason a
W'anwanwa wu no edzi.

MHB 796
2 . Gye W'ayɛyi nka wɔ Wo nsu ntsi,
Ekyir nsutɔ a ɔsom bo;
Yeyi Wo ayɛw dɛ Wo Sunsum
Tum no ekenyan hɛn bio;
Dɛ W'asɛmpa akoradze mapa n'
Wɔso dze rokɔ mbeambea,
Dɛ Egya n' N'apɛdze dzi mu.
Wɔ Wo nsamu epiratwa no mu.

MHB 796
3 . Ayɛyi nka Wo wɔ esiarfo a
Wɔper hwehwɛ hɔn a wɔayew,
Yɛtonton Wo dɛ ndze bi sua
W'ayɛyi ndwom no fofor;
Ntonton nka W'ayarfo a wɔper
Suo W'atar ano ndwow m' ntsi,
Yɛtonton Wo, hɔn a wɔagye edzi,
Ehu Wo dɔ enyadze n' ntsi.

MHB 796
4 . Fa Wo dzin ho dɔ no sɔ gya
Wɔ hɛn akoma nyina mu;
Kesi dɛ aman nyinara,
Bɛgye Wo mbeamudua no;
Ma hen enyi ntsim Wo mbeamudua n' do;
Nweɔn nkesi dɛ ebɛba,
Yɛabɔ asen do, asɔ nkandzea hoo;
Ewuradze, fa W' nkowaa kɔ fie.   Amen.

MHB 797
1 . EWURADZE, yɛbɔ mpaa bio
Ma mbofra a wɔwɔ ekyirkyir,
Hɔn a wɔnntsee Wo dzin mpo da,
Jesus dzin dɛɛdɛw n' pɛn koraa.

MHB 797
2 . Nkɔkoaba a ama hɔn ano
Gyina ekyirkyir asɔrdan mu,
Nwin ase, dze W'ayɛyi n'
Ma ndua, abosom nye abotan.

MHB 797
3 . Nsa nkakraba a edze ama
Hɔn dɛ wɔmfa nyɛ Wo pɛ n',
Wɔdze suro som, bɔ afɔr
Ma abosom a wonnhu, wɔnntse.

MHB 797
4 . O sor Hen, kyerɛkyerɛ hɔn ma
Wɔmfa akyɛdze nye ayɛyi
Mbrɛ Wo Ba a obowui dze
Kyerɛɛ Wo fakyɛ nkwagye dɔ n'.

MHB 798
1 . WO mba tow hɔn ndwom wɔ wiadze nyina:
Hɔn ndze bɔ m' dɛɛdɛw fi anee na boka;
Wohuhor Ewuradze a ɔma mbofra ahoɔdzen,
Jesus, hɛn Kwankyerɛfo, Sahen, Nyɛnko.

MHB 798
2 . Beebiara a Wo po asorɛkye bu
Gu nsupɔw mpoano mfesantsen nyina n';
Wohuhor hɔn Wura a nkwagye wɔ N' nko asɛm m',
Ɔno a No dɔ po etwa hɔn ho ehyia.

MHB 798
3 . Wo mba a ewia hyerɛn hɔn do wiadze mu,
Mbrɛ Asia esutsen fɔw asaase nyina do,
Wohuw ndwom ber a hɔn haban eyi ndɔbaa;
Ayɛyi nka Ewuradze a ɔnyɛn hɔn.

MHB 798
4 . Aman pii wɔ hɔ a bi nnhun W'enyim pɛn,
Mbofra akoma nnsɔɔ Wo dɛw nnhwɛɛ pɛn,
Naaso bohue W'adom egu hɔn nyina do;
Ma nkataasia na mberantsɛ W'ahoɔdzen.

MHB 798
5 . Ma mbofra ntow Wo ndwom wɔ wiadze nyina,
Hɔn ndze bɔ m' dɛɛdɛw, fi anee na boka;
Wohuhor Ewuradze a ɔma mbofra ahoɔdzen,
Jesus, hɛn Kwankyerɛfo, Sahen, Nyɛnko.

MHB 799
1 . BUBER no edu
Na edwumayɛfo no suar;
Hɛn mbofra dze yɛpɛ, 
Na yebesi dɛn\nAyɛ hɛn Wura No twadwuma yi bi?

MHB 799
2 . Hɛn nsa susuar koraa,
Hɛn asɛnka yɛ mberɛw,
Yenntum nnkyerɛ binom;
Yɛyɛ dɛn hwehwɛ,
Yɛyɛ hɛn Wura No twadwuma yi bi.

MHB 799
3 . Yɛbɔbɔ mpaa aboa,
Yɛbɛma bi dze aboa;
Yɛbɛpa hɛnho ekyir;
Kakra a yɛbɛyɛ n'
Bɔboa hɛn Wura No twadwuma yi bi.

MHB 799
4 . Ɔbɛyɛ bɛyɛ n'
Na mfe rutwa m' kɔ no,
Hɛn so bɛyɛ etwafo,
Yɛakɔ enyim ahoɔdzen m'
Yɛayɛ hɛn Wura No twadwuma yi bi.

MHB 8
1 . HOM nkotow Hen nyimnyamfo a ɔwɔ sor;
Mfa ndaase nkamfo No tum nye No dɔ;
Hɛn kyɛm nye hɛn Gyefo, Mbersantsen Panyin,
Ahoɔfɛw nye No buw, ayɛyi abɔ N' do.

MHB 8
2 . Hom ntow No tum nye N'adom so ho ndwom:
N'atar nye ekan, No buw pretetee;
N'ebufuw tseaseanam hye senaman fua tum,
No kwan yɛ sum wɔ ehum atsaban do.

MHB 8
3 . Asaase nye N'anwanwadze a wɔnnka:
Otumfo! Wo tum bɔɔ adze fi tsetse;
Nam 'mom a wɔnndan n' da etsim no pintsinn,
Na edze epo abᴐ no ho abᴐmprᴐw.

MHB 8
4 . W'ayamúyie no gyirama hɛn botúm aká?
Ogú ahom wɛ wimú, ɔhyerɛn kan mu;
Ofi akoko do pem siansian sar mu,
Na ɔsɔw fénemfénem wɔ bɔw nye
nyankom mu.

MHB 8
5 . Huntuma m' mbá a yɛnnkye so yɛyɛ mbérɛw,
Hɛn wérɛ hyɛ Wo mu, W'ayamúyie
mmpada;
Mbrɛ W'adom dua gow a otsim hɔ dú ewiei,
Hɛn Bɔfo, hɛn Gyefo, Pomfo na Dɔfo!

MHB 8
6 . Tum a wonnsusu! Dɔ a onnyi kabea!
Mbér a abɔfo dzé enyigye tow ndwom no,
Abɔdzé adedafamú so nam hɛn mbérɛwyɛ m'
Bɔtonton Wo atow ndwom eyi W' ayaw!
				   Amen.

MHB 80
1 . MEDZE m'akoma bɛkamfo Wo, 
Maka W'ayamuyie akyerɛ adasa; 
Mbrɛ W'adom ndwuma yɛ nwanwa a! 
Medze ndwom bɛkamfo Wo dzin,
M'bedzi dɛw wɔ m'Ewuradze mu,
M'bɛda W'ase, makamfo Wo.

MHB 80
2 . Ewuradze bɛgye No nkorɔfo,
Ɔboa hɔn wɔ ahokyer ber m',
Hɔn a bɔn nye hɛll ahyɛ hɔn do,
Hɔn a wonyim Wo n'bɔtwer Wo, 
Ɔwo a idzi W'anohoba do
Nnkɛma ɔkra biara ho akyer n'.

MHB 80
3 . Wɔdze Ewuradze atsɛmbu hu No;
Ɔboa bɔbɔfo a ohu amandze:
Onyim n'awerɛhow nyina;
Ɔwerɛhonyi nnkɛka mmɔn daa,
Nyia ɔdze su dua dze dɛw bobu,
Nyia ɔdze yaw hwehwɛ dze dɛw hu.

MHB 80
4 . Ɔkra bɔbɔfo a ɔhwɛ Wo
Otwar dɛ ohu W'enyim ara,
Na ne nsa ka W'adɔe nyina;
Dzebɔnyɛnyi a osu hwehwɛ W',
Nyia ɔhwehwɛ dɛ ɔgye dzi n',
Innkegyaa no dabiara da.

MHB 800
1 . AGYENKWA, kenyan amanaman,
Ma W'awerԑhow nsow aba,
Ma Wo yaw nye awerԑkyekyer
Ntwe amanamamfo mbrԑ Wo,
Wɔnka Wo mbeamudua ho nsԑm 
Nwanwa n' nkyerԑ aman nyina;
Na wonhu Wo W'enyimnyam mu 
Nye Wo mbɔbɔrhu beberee n'.

MHB 800
2 . Nkorɔfo a wonnyim Wo wɔ
Ekyirkyir nyina kɔn dɔ Wo;
Adasa kyi nyinsuwa wɔ W' ho,
Adasa pԑ W' mu ahomgye;
Wo ho nsukɔm dze hɔn mbordo
Dԑ sar a woetwa n' 'mon hia nsu n',
Wɔhwehwԑ Wo dԑ sor Nyame
Dԑ Nyia wokum N' maa abɔn.

MHB 800
3 . Agyenkwa, hwԑ! Nsupruw rotweɔn,
Atsen hɔn nsa, agyen hɔn enyi,
Rohwԑ Wo Sunsum ndwumafor n';
Rema ɔdɔ gya dzԑw, nyansa hyerԑn;
Ka asԑm n', ma ɔsԑnkafo n',
Ahoɔhar, ka ne gyirama
Kodu dԑ abɔdze nyina bɔtow
Eguambaa, W'enyimnyam ndwom.  Amen.

MHB 801
1 . GREENLAND nkokwaa nwinwim n' do,
India adantse abo ho,
Ebibiman, mbea a nsu pem
Fefa anhwea pii do so;
Fi tsetse esutsen pii mu,
Fi mbԑ asaase do,
Wɔfrԑ hԑn dԑ yenkeyi
Hɔn aman mfi mfom mpokyerԑ m'.

MHB 801
2 . Ana hԑn a sor nyansa
Eguar hԑn akra yi
Botum dze nkwa kan n' akam
Nyimpa a wɔtse sum mu?
N-kwagye o, nkwagye nye yi;
Hom mpaa m' nka enyigyesԑm n'
Nkodu dԑ aman nyina
Bohu Messiah N' dzin.

MHB 801
3 . Mframa, hom mbɔ N'asԑm n' nkɔ,
Na hom nsu, hom mpem daa,
Nkɔ nkodu wiadze n'ano
Dԑ enyimnyam po bun;
Kԑpem dԑ Eguambaa a wokum
No maa abɔn nyina n'
Pomfo, Ɔhen Bɔfo no,
Bԑsan ebedzi hen, dԑw m'.  Amen.

MHB 802
1 . EWURADZE, sor kyerԑ W'enyimnyam,
Wo nyansa hyerԑn woraba biara m';
Sԑ hԑn enyi bɔ W'asԑm n' do a
Yԑkenkan Wo dzin n'enyigye m'.

MHB 802
2 . Ewia a ɔhyerԑn, kan a odzi ndan,
'Nago na adzekyee ka W' tum kyerԑ,
Mbom Wo nhyira Nwoma a akyerԑw no
Kyerԑ Wo tsenenee na W'adom.

MHB 802
3 . Ewia, bosoom, na nworaba nngyaa
W'ayԑyi wɔ wiadze mu da;
Ntsi Wo nokwar hyԑԑ ase kyinii n'
Okodur aman nyina mu.

MHB 802
4 . W'asԑmpa no bԑtserԑw araa
Ma wiadze nyina eehu Wo nokwar n',
Kԑpem dԑ Christ behyira aman nyina a 
Kan anaa wi pue wɔ hɔ no.

MHB 802
5 . Tsenenee Ewia kԑse, pue,
Fa sor kan hyira sum wiadze yi,
W'asԑmpa n' bue ntsetsekwaa enyi,
Wo mbra yԑ krɔnn W'atsembu tsen!

MHB 802
6 . Eyԑ akra afofor dze bɔn kyԑ
Ma yehu Wo tum kԑse no,
Mo Wura, pepa m' bɔn, yԑ m' fofor,
Ma W'asԑm ngye m' taataa nkɔ sor.  Amen.

MHB 803
1 . BEGYABEGYA na sum
Tsee Wo tum asԑm no,
Na woguanee;
Yԑserԑ Wo, tsie hԑn,
Na beebiara a asԑmpa
Ne nserԑmԑn nnhyerԑn hɔ n',
Ma hɔ nyԑ kann.

MHB 803
2 . Ɔwo a edze ayarsa
Na adzehu gyee hԑn
W'atsaban do,
'Maa adamfo adwen m' tseew hɔn,
Efurafo hun adze,
Afei ma Wo kan nhyerԑn Adasa do.

MHB 803
3 . Nokwar na dɔ Sunsum,
Nkwa Mafo, Ebubur Krɔnn,
Tu faa bra ntsԑm;
Butuw nsu no enyi
Tow adom nserԑmԑn no,
Wiadze sum kebii n' mu
Ma hɔ nyԑ kann.

MHB 803
4 . Siarfo, Ɔkorsa Krɔnkrɔn,
Enyimnyam Ɔkorsa!
W'adom, dɔ tum n',
Tse dԑ popramee a 
Obubu n'asorԑkye,
Wɔ wiadze afanan nyina
Ma hɔ nyԑ kann.

MHB 804
1 . TSERƐW O asԑm tumfo tserԑw,
Tserԑw Ewuradze ahenman n' mu;
Beebiara a N'adom esiesie
N-kwa ama ɔsorfo.

MHB 804
2 . Nkwasԑm krɔnn a ɔyԑ dzen
Aman nyina kɔn dɔ Wo;
Tserԑw, ma sum kebii no mpa,
Na ma kan nhyerԑn wiadze.

MHB 804
3 . Soԑr hwԑ! Haban no reber
Ndɔbaa no bԑyԑ kԑse,
Etwafo no suar dodow,
Edwuma a wɔbԑyԑ no so.

MHB 804
4 . Otwa edwuma no Wura, ma hԑn
Dԑw na ahoɔdzen nyԑ W'edwuma,
Kԑpem dԑ aman nyina bohu
Wo kan n' hyerԑn na woesuro Wo.  Amen.

MHB 805
1 . YƐDZE Christ kyerԑ wiadze;
Yԑdze wiadze brԑ Christ,
Wɔ dɔ nsiyԑ m';
'Hiafo na mbɔɔdzifo
Mberԑwyԑfo, nkrumsifo,
Ayarfo, 'werԑhofo a,
Christ sa hɔn yar.

MHB 805
2 . Yɛdze Christ kyerԑ wiadze;
Yԑdze wiadze brԑ Christ
Wɔ mpaabɔ mu;
Akobɔfo a wɔyewee,
Hɔn a nna wonnyi etsidaa n',
Wɔpoon hɔn aboɔdzen
Fii enyidɔ mu.

MHB 805
3 . Yɛdze Christ kyerԑ wiadze;
Yԑdze wiadze brԑ Christ
Wɔ ɔnosԑԑ kor m';
Wɔnye hԑn yԑ edwuma n',
Wɔnye hԑn ka asԑm no,
Nye hԑn soa mbeamudua n'
Ma hԑn Wura Christ.

MHB 805
4 . Yԑdze Christ kyerԑ wiadze,
Yԑdze wiadze brԑ Christ,
Wɔ enyigye ndwom m';
Hɔn a wɔawo hɔn fofor n,
Wɔtwee hɔn fii bɔn mu,
Enyidar na ayԑyi m'
Dze hɔn maa Christ.

MHB 806
1 . MA ndwom no ndu wiadze nyina;
Jesus Christ yԑ Owura;
Tow N'ayԑyi, bɔ dawur,
Ntonton nka Ne dzin.
Ɔman na gyirama biara
Mbɔ m' ntow enyimnyam ndwom no.

MHB 806
2 . Ma ndwom no ndu wiadze nyina;
Omfi boka pomu,
Beebi a adzekyee hyԑ ase,
Dԑw, kan na ahotɔ m';
China dɔmpepe nsuo m' bi,
Mfa nkodu India mbew do.

MHB 806
3 . Ma ndwom no ndu wiadze nyina;
Beebi a Kramosom
Agye ntaa wɔ fie nyina m';
Twitwa hɔn mpokyerԑ m'
N'ayԑyi mfi Ebibirim pomu
Mfow nkodu ne mbew nyina do.

MHB 806
4 . Ma ndwom no ndu wiadze nyina;
Bea a hyewber yԑ dԑw n',
Ma ndwom krɔnkrɔn no mu nsԑm
Ngyegye ekyirekyir;
Kwaa tuntu sunkamm nyina mu 
Na mpoano so ngye ndwom n' do.

MHB 806
5 . Ma ndwom no ndu wiadze nyina,
Jesus Christ yԑ Hen,
Wiadze nyina mfa no ho nsԑm 
Mbɔ Ne dzin dawur;
Abɔdze nyina nsɔr No,
Mbersantsen na mfesantsen.   Amen.

MHB 807
1 . Ma hɛn honam ndzi mpaa 
Nkɔ mbew horow do mpo;
Jesus N'adɔfo dze, dabaa
Hɔn akoma yɛ kor.

MHB 807
2 . Jesus na odzii kan 
Dze hɛn akoma bɔɔm';
Hɛn a yɛnye N' nantsew fufuwn'
Ɔma yɛka koryɛm'.

MHB 807
3 . O wɔmma yɛnkɔ do 
Wɔ Jesus N'edwumam';
Asɔr ne Tsir konyimdzifo n',
Yɛnka No do ndzi nyim.

MHB 807
4 . Christ no wenyin ture n' 
Saw n'edwumafo enyim;
Na hwɛ! akatua kɛse no 
Da sor hɔ rotweɔn hɛn.

MHB 807
5 . O hɛn 'koma nye adwen 
N-da ho ara mfow sor,
Nkɔhwɛ hɛn ahomgye bea no,
Mbrɛ hɛn fona bɔ adze.

MHB 807
6 . Hɔ dwumadzen nyina, 
Nye amandzehu nye yaw
Wotwa do wɔ siar mpoano hɔ;
Hɔ yehyia a yɛmmpaam' bio.

MHB 807
7 . Ahomka bea dɛɛdɛw, 
Hɔ na abɔfo hyia hɛn,
Hɔ yebohu hɛn enyim bio,
Na yeekyiakyia hɛnho.

MHB 807
8 . Abakamfo Asɔr, 
Hɔn nhyira n' yebenya,
Na yɛdze dɛw ayɛ abɔtsir
Yɛakɔ sor ahomgyem'.

MHB 808
1 . AGYENKWA pa, bɔ Wo nkowaa hyew
'Wo nye ehum na asorԑkye Wura:
Wɔdaa mpokyerԑ m', Ɔwo siaan hɔn,
Wɔrokɔpon nkowaa binom so;
Ka hɔn ho daa,
W'abasa nko na ɔgye nkwa.

MHB 808
2 . Woegyaa nyԑnko, fie na ebusua,
Ewuradze, Ɔwo na asoma hɔn;
W'anohoba na ogya hɔn,
Ber a wotwa po na asaase;
O ka hɔn ho!
Woara gya hɔn dwudwoodwo.

MHB 808
3 . Wodu anana asaase do,
Ma enyidar yԑ bisiww,
Wonnhu hwee dԑ berԑ na mbusu,
Wɔnntse hwee dԑ ekyingye suro a,
Ka hɔn ho daa,
Tsie hɔn nkrumsi, kaa hɔn su.

MHB 808
4 . Sԑ wɔnnsow aba biara,
Na hɔn fona reyԑ ayԑ gyan a,
Ewuradze, twe bԑn hɔn mbɔbɔr m',
Na ma hɔn enyidar ngyina;
Na ahyԑ hɔn dzen n',
Kenyan hɔn nsiyԑ no bio.

MHB 808
5 . Sԑ wɔwɔ atamfo finimfin a,
Ewuradze, ma wɔntwer Wo,
Sԑ konyim ba hɔn dwumadzi mu a,
Ma Wo nkowaa mbrԑ hɔnho adze,
Mma nngya hɔn ekyir,
Kԑpem dԑ wohu W', wɔ sor.

MHB 808
6 . Hɔ na wobohu dza woduaa n'
Wɔ asaase do n' afebɔɔ,
Hɔ na wɔnye Wo bԑtsena daa,
Ɔwo a ekora Wo nkowaa sɔnn;
Na wɔdze dԑw
Beyi Wo nkotoo ayԑw.   Amen.

MHB 809
1 . MURUNNTUM nnkyerԑ siantsir a Nyia abɔfo sɔr N',
Dze No dɔ bɔto hɔ ama nyimpa mba,
Anaa ɔyԑ 'Guanhwԑfo n' ɔhwehwԑ hɔn a wɔayew,
Mber na mbrԑ wɔdze hɔn bԑsan wonnyim,
Minyim 'yi mbom dԑ Ɔbaabun Mary woo No,
Bethlehem nguambuw mu ara nye Ne fie,
Na dԑ ɔtsenaa Nazareth yԑԑ edwuma,
Dԑm ntsi na Agyenkwa n', wiadze
Agyenkwa no aba.

MHB 809
2 . Murunntum nnkyerԑ mbrԑ osii hun amandze komm,
Dze n'asomdwee bԑhyԑԑ nyinsuwa bea 'i 'nyam,
Anaa mbrԑ wobubuu n'akoma mbeamudua n' do
Ɔsoaa yaw ahenkyԑw n' mfe eduasa ebiasa.
Minyim 'yi mbom dԑ ɔsa akoma pirafo yar,
Ɔpepa hԑn bɔn na otu hԑn suro;
Oyi afonafo hɔn adzesoa durdur kyen;
'Yi ntsi na Agyenkwa n', wiadze Agyenkwa no wɔ ha.

MHB 809
3 . Murunntum nnkyerԑ mbrԑ obesi atwe wiadze,
Mbrԑ obesi enya wiadze egyapadze,
Mbrԑ ɔbԑyԑ apapa na abɔn hɔn ehiadze,
Boka na anee hɔn ahwehwԑdze,
Minyim 'yi mbom dԑ akra nyina bohu N'enyimnyam,
Na obohu dza Ɔnoara oduae no,
Na da bi N'ewia bԑhyerԑn 'nyimnyam mu,
Ber a ɔno Agyenkwa n', wiadze Agyenkwa no wobohu N'.

MHB 809
4 . Murunntum nnkyerԑ mbrԑ wiadze nyina bɔsom N',
Ber a ɔkasa a, ehum biara taa dzinn,
Anaa nyia obotum akyerԑ dԑw kԑse no,
Ber a dɔ ahyԑ nyimpa nyina akoma mu ma.
Minyim 'yi mbom dԑ dԑw bԑhyԑ wimu nyina ma
Na nyimpa ahorow ndze a atow ndwom bi;
Asaase na sor beyi hɔn ano nkorkor;
Afei dze Agyenkwa, wiadze Agyenkwa no yԑ Hen!

MHB 81
1 . DZA me nsa ayɛ biara
Nnkotum agye me kra;
Fona a nyimpadua afa m' biara n', 
Ɔnnkɛma meedzi mu.

MHB 81
2 . Dza metse nka, meyɛ
Nnkɛma m' Nyame asomdwee;
Me mpaa, apensi na nyinsu,
Nnkotum asoa m'adzesoa.

MHB 81
3 . Christ, W'edwuma nko,
Botum eyi bɔn yi;
Nyame Eguambaa, Wo bɔgyaa nko
Bɛma meenya asomdwee.

MHB 81
4 . Wo dɔ a edze dɔ me,
Nnyɛ dza medze dɔ Wo,
Na ɔbɛma meenya ahotɔ,
Na me kra eenya ahomgye.

MHB 81
5 . O Nyame Ba, Wo tum nko 
Botum dze m' bɔn akyɛ m';
O Nyame Ba, Wo tum nko ara
Botum ebubu mpokyerɛ 'i.

MHB 81
6 . Mihyira Nyame Ne Christ,
Motwer Onyame dɔ,
Medze nokwar akoma nye ano
Mefrɛ No M'Agyenkwa.

MHB 810
1 . EGYA, ma W'ahendzi mbra,
Ma ɔmfa n-kwa tum mbra;
Kasa, ka ewiei asԑm n',
Na ma konyim ber no mbra.

MHB 810
2 . Mbrԑ tsetseber do ɔbae n'
Wɔ nyimpa akoma mu pԑԑ n',
Ber a ahotsewfo wui maa Wo,
O Ewuradze, ma ɔmbra bio.

MHB 810
3 . Abosomfie ahengua do
Na ma wɔntow hɔn mfi daa;
Bra mu wɔ W'ahendzi pa m'
Soa Wo wiadze ahenkyԑw n'.

MHB 810
4 . O awerԑhow mber bԑn 'i!
Wɔkyerԑ W' asɔr dԑm mpaabɔ 'i,
Enyi a aweɔn ''bԑn a!
Dԑ obodwir beebiara.

MHB 810
5 . Pue, Nyame N' konyimdzi da,
Pue ma hԑn akoma ndzi dԑw;
Ndwom krɔnkrɔn na aberԑfo dze
Rotweɔn Wo mbae wɔ ha nyina.

MHB 810
6 . Ahenman, asɔrdan, tumdzi;
Ewuradze bԑma nsa aka;
Egya, ma W'ahendzi mbra
Obiara n'akoma mu.   Amen.

MHB 811
1 . O Twearammpon Nyame, 
Ma W'ahendzi no mbra,
O Christ, ma W'abaw do
Bubu ɔbɔn no tum.

MHB 811
2 . W'ahendzi a asomdwee 
Nye dɔ wɔ mu n' wɔ hen?
Dabɛn na enyitan
Bɔbɔ adze wɔ ha?

MHB 811
3 . W'anohoba n' wɔ hen 
Dɛ mber bi rebɛba a
Akodzi nye brafun
Boguan efi W'enyim?

MHB 811
4 . Ewuradze yɛserɛ Wo, 
Ma Woho do na bra
Wo tum kɛse no mu,
Na ma hɛn enyi ngye.

MHB 811
5 . Nyimpa mmbu Wo dzin bi, 
Mbataku kyer Wo nguan;
Pii wɔyew Wo ho dɔ,
Wɔbɔ 'nyimguasebra.

MHB 811
6 . Abosonsɔr dze sum 
Agye aman pii do;
O Anapa Nworaba,
Pue, na mma nntɔ ara da. 	Amen.

MHB 812
1 . NYAME reda Ne tsirmpɔw edzi,
fi mber to mber nyina,
Nyame reda tsirmpɔw edzi
na mber bi rebԑn daa;
Nkakra nkakra mber no rebԑn 
Ɔkyԑr dԑn ara a ɔbԑba,
Aber a Nyame N'enyimnyam bԑhyԑ
asaase ma, dԑ mbrԑ nsu ahyԑ po ma no.

MHB 812
2 . Ofi boka kɔ anee noho beebi a
nyimpa etsia n',
Asomafo pii hɔn ano na wɔtse Nyame Ne ndze:
Asaasetam na nsupruw, hom nyina nyԑ aso mma me,
Ama Nyame N'enyimnyam aahyԑ asaase ma, 
dԑ mbrԑ nsu hyԑ po ma no.

MHB 812
3 . Yԑbԑyԑ dԑn ayԑ Nyame N'edwuma ma
aayԑ yie eetu mpon,
Nyimpa nyina bԑyԑ kor-Asomdwee Hen
bedzi Hen?
Ebԑn na yԑbԑyԑ ma mber n' epua?
kwan biara m' ɔbԑba mu,
Aber a Nyame N'enyimnyam bԑhyԑ
asaase ma, dԑ mbrԑ nsu hyԑ po ma no.

MHB 812
4 . Yԑbɔbɔ nsera akɔ kan atserԑw Christ Ne
frankaa m' wɔ N'ahoɔdzen m',
Ama asԑmpa n'enyimnyam kan no
aahyerԑn wɔ wiadze nyina:
Yԑnye bɔn na awerԑhow bɔko
dze agye adaduafo,
Ama Nyame N'enyimnyam aahyԑ asaase 
ma, dԑ mbrԑ nsu hyԑ po ma no.

MHB 812
5 . Dza yebotum ayԑ nnsԑ hwee, gyedԑ
Nyame hyira do.
Kwa ara na yԑtweɔn buber, kԑpem
dԑ Nyame ma aba n' nkwa;
Naaso mber no rupua ho-mber a
Ɔkyԑr dԑn ara a ɔbԑba mu n',
Aber a Nyame N'enyimnyam ahyԑ asaase 
ma, dԑ mbrԑ nsu hyԑ po ma no.

MHB 813
1 . EWURADZE bԑba, ɔnnkԑkyԑr,
N'anamɔn nnkɔfom da;
Tsenenee bedzi N'enyim ara
Dԑ adehye kwambɔfo.

MHB 813
2 . Asaase nokwar tse dԑ nhyiren,
Ɔbɔbɔ na ɔapaa;
Na pԑrpԑr fi ahenman n' nwin mu,
Ahwԑ nyimpa wɔ ase.

MHB 813
3 . Ewuradze, soԑr wɔ Wo tum mu
Bu wiadze atsԑn pa,
Ɔwo na ewɔ ho kwan dԑ
Efa wiadze aman nyina.

MHB 813
4 . Aman a Ɔwo yԑe nyina bԑba
Abɔbɔ hɔn mu adze
Ama Ɔwo Ewuradze,
A ahyԑ Wo dzin enyimnyam.

MHB 813
5 . Kԑse nye Wo, wɔ anwanwadze m',
Wo nsa dzendzen no yԑ;
'Wo etse W'ahengua m' afebɔɔ,
Na Wo nko yԑ Nyame.

MHB 814
1 . W'ASƆR ne tsir a Sunsum n' hyԑ n' ma,
Na ɔpem agyedzifo akra mu,
Ɔka hɔn bɔ m' wɔ anwanwa dɔ;
Nsɔwano kor mu, tsew hɔn ho.

MHB 814
2 . Ewuradze, Wo Sunsum frԑ Wo,
Na akra a wogu afɔr pon ase pen;
W'ayefor n' so se Ewuradze bra,
Na hԑn akra eedzi mu, ayԑ kor.

MHB 814
3 . Hue bɔhyԑ akyԑdze n' ma obiara,
Yi amanaman frԑ n' ano. Bra!
Amanamanfo hɔn frԑ n' gye do;
Na fa Wo tsetse dɔm kɔ fie.

MHB 814
4 . Ma aman nyina mpem mbra Wo hɔ,
Ma obiara ndzi asԑmpa n' do;
Agyenkwa hu hɔn berԑ nyina,
Nyame N'enyimnyam ahyԑ W' ma.

MHB 814
5 . Wo nokwar na ehumbɔbɔr ntsi
Gye hɔn a iwui maa hɔn no!
Fa aman nyina yԑ W'egyapadze;
Na ma wiadze nyina nhu Wo dzin.  Amen.

MHB 815
1 . KWAAMU nkokwaa hom ndzi dԑw,
Esutsen, mbepɔw m' nsu,
Hom ntsie ndze a ɔreba n';
Mbɔnsa, asaase ntow ndwom;
Sԑ hom Ewuradze kyԑree a, ɔabԑn;
Ɔdze atsԑmbu na konyim nam.

MHB 815
2 . Pomu afamu esupruw,
Hom abotu nyina mu,
Mframadzen nyina ntaa dzinn;
Hom asorԑkye dzen n' ntaa dzinn:
Ɔdze tum kԑse bedzi hen,
Na asaase hun ayԑ N'atsempɔn.

MHB 815
3 . Boka nsaase hom nnyan,
Hom mba bԑyԑ adehye;
Hom mfi tsetse nda n' mu,
Nsoԑr nkɔ fahodzi mu;
Onnyiewiei da no enya epue
Wɔ ekyirkyir awɔw nkokwaa n' do.

MHB 815
4 . Anee mpoano ahorow,
Hom a hom atweɔn akyԑr,
Nsera na nhyira abɔ hom,
Hom mbɔ m' ntow ndwom kԑse;
Hom mpaa mu ntow dԑ Jesus wui,
Nyia wokum No n' tse ase dzi hen.

MHB 815
5 . Ber a hom rokɔ fie yi,
Hom mu biara ntow ndwom;
Hwԑ yefi Kwaamu, Boka,
Anee, Pomu na yԑaba;
Nyame Kurow, yԑayԑ adehye,
Yԑreba abedzi hen wɔ wo mu.

MHB 816
1 . NYAME Ba no kɔ akono,
Dԑ obenya ahenkyԑw;
No bɔgyaa frankaa nyam fi ekyir.
Woana fa No kwan do?
Nyia ɔnom mbusu kɔɔpow no,
Dzi konyim wɔ yaw do,
Ɔdze abotar soa ne mbeamudua n'
Bԑfa No kwan no do.

MHB 816
2 . Sԑmpa tɔfo a odzi kan no 
Hunii traa adakamaa n',
Ohun no Wura wɔ sorsor,
Na ɔfrԑԑ N' dԑ ɔngye n' nkwa;
Ɔno na akyԑpa wɔ n'ano
Wɔ n'amandzehu mu n',
Ɔsɔree maa abɔnfo no;
Woana bԑfa N' kwan n' do?

MHB 816
3 . Enyimnyam kuw a wɔasan mu eyi a
Sunsum no dwiir hɔn do n'
Hun 'hotsewfo duebien n' 'nyidar,
Wɔtwee esԑndua na gya n';
Wohyiaa etsiɔdzenfo afowa,
Gyinaa ngyata enyim,
Wɔbrԑԑ hɔn kɔn adze maa owu;
Woana fa hɔn kwan do?

MHB 816
4 . 'Kofo kuw, mpanyin, na mbofra,
Mbaapɔn na mbaawa so,
Wodzi Gyefo ahengua n' ho dԑw,
Wɔhyehyԑ ntar fitaa;
Wɔfoow ahenman bepɔw srɔnsrɔm n',
Wɔ mbusu, fona na yaw mu,
O Nyame, ma hԑn adom ma
Yԑmfa mfa hɔn kwan do.  Amen.

MHB 817
1 . WONYAM frankaa no! Wͻntsérɛw mu,
Wimu na pomu na tɛtɛr m;,
Ewia bɛhyérɛn n’ mbobͻwee do.
Mbeamuduà a Agyenkwa tͻr do n’.

MHB 817
2 . Wonyam frankaa no ! Abͻfo
Kotow ahyɛnsew n’ kommyɛ mu:
Wͻper kwa atse Nyame Dͻ
No nwanwa kɛse no ase.

MHB 817
3 . Wonyam frankaa no! Wiadzefo
Bohu N’enyimnyam no wͻ ekyir;
Aman pii a wͻper hͻn awoe ho n‘,
Bonuma hͻn akra wͻ n’ kan mu.

MHB 817
4 . Wonyam frankaa no! Wͻntsérɛw mu.
Wimu na pomu ne tɛtɛr m’:
Hɛn enyimnyam nye mbeamudua n’ nko;
Hɛn enyidar nko nye Nyia wͻsɛɛn N’.

MHB 817
5 . Wonyam frankaa no! Ma ͻnkrͻn ntsérɛw,
Wͻmma ͻnhyérɛn, nkͻ sor na pomu:
Yennyi nyimdzee, ahom na tum;
Yedzi nyim wͻ nsewhyɛ no nko mu.

MHB 818
1 . AKRA a adom dze hɔn aba
Jesus mu n' wɔ enyigye!
Wɔnam N'akwan mu a, wonya hɔn
Heaven wɔ asaase.

MHB 818
2 . Yenyim konyim asɔr n' hɔn dԑw
Wɔ Wo dɔ kԑse n' mu;
Wɔtow Eguambaa N' ndwom wɔ sor,
Yԑyԑ dԑm wɔ ase ha.

MHB 818
3 . Wɔntonton Wo enyimnyam mu,
Twa hwe W'ehengua enyim;
Yԑkamfo W' wɔ W'adom ahenman m',
Ahenman no yԑ kor.

MHB 818
4 . Igya hԑn kɔ krɔnkrɔn bea n' do,
Hɔ na hԑn sunsum fi;
Nyia otsiatsia W'anamɔn mu n'
Behyia Wo wɔ wimu hɔ

MHB 819
1 . AKOFO n' dze akodze
Hyԑnhyԑnn kɔr akono,
Wo akokodur na ndzeyԑԑ pa m',
Kɔkoe maa Nyankopɔn.
Wɔbrԑԑ otsiɔdzennyi adze,
Dze poon adaduafo,
Dze tutuu mbɔnsandɔm guu koraa,
Wɔ ahotsew tum mu.

MHB 819
2 . 'Nyido adzehu hyerԑnee,
Ndze bi kasae hɔn mu,
Christ No dɔ kԑse n'ahyԑnsew n'
Hyerԑԑn fԑԑfԑw wɔ hɔn enyim.
Afei pԑpa dzendzen,
Ndamyԑ na dɔ kitsaa,
Tsetse akofo dɔm yi ma
Wɔhoom do kɔr kan.

MHB 819
3 . Ɔtse dԑm ber biara,
Fi pata na ahemfie,
'Kwantufo a Ne dzin da hɔn do n'
Edzi Ne frԑ ekyir.
Enyimnyam aka hɔn,
Na wɔrotweɔn Ne pԑ m';
Woetwa N'ahengua ho ehyia,
Wɔda ho ara som yie.

MHB 819
4 . 'Nyido adzehu n' hyerԑn daa,
Nyame ndze n' da ho frԑ,
'Tamfo n'da ho hyԑ abɔbɔfo,
'Daduafo da ho pen;
Wɔdze nsi na abotar,
Gyina ma hɔn Wura,
Nyame akofo dze gyedzi kyԑm
Na afowa tu hɔn sa.

MHB 82
1 . TSIE enyigye ndze! Agyenkwa aba, 
Nyia wɔbɔɔ N' ho dawur n';
Ma akoma biara ngye No ntsena m'
Na ndze biara ntow ndwom.

MHB 82
2 . Ɔba bɛgye adaduafo
Fi abɔnsam ndɔmmum mu;
Ayewa mbobow bue N'enyim,
Ndadze mpokyerɛ bubu.
.

MHB 82
3 . Ɔbɛkyekye akoma a ebubu,
Ɔbesa ɔkra yar;
 Ɔdze N'adom akoradze no
Bɛma hianyi brɛfo.

MHB 82
4 . Asomdwee Hen, hɛn hosanna,
Yɛdze ma W' akɔaba,
Na ɔsor abangua wosow,
Dze Wo dzin a ɔyɛ dɔ n'.

MHB 820
1 . WOANA wɔ Ewuradze afa?
Woana bɔsom Ɔhen n'?
Woana bԑyԑ No mboa,
Atwetwe akra ama N'?
Woana bɔpow wiadze,
Ako etsia tamfo n'?
Woana wɔ Ewuradze afa?
Woana bɔkɔ ama N'?
W'ehumbɔbɔr frԑ n' ntsi,
W'adom nwanwa n' ntsi,
Yewɔ W'afa, Gyefo,
Yԑyԑ Wodze daa.

MHB 820
2 . Jesus enndze sika
Na dwetԑ tɔɔ hԑn;
Mbom W'adehye bɔgya n'
Ayԑ hԑn ahenkyԑw,
Ewora nhyira nsu gu
Nyia ɔba Wo hɔ n' do,
Ama yeenya pԑ bi,
Ayԑ hԑn adehye.
Wo dɔ a ɔapon hԑn ntsi,
W'adom nwanwa n' ntsi,
Yewɔ W'afa Gyefo,
Yԑyԑ Wodze daa.

MHB 820
3 . Sԑ ɔko n' y hu mpo a,
'Tamfo n' yԑ dzen mpo a,
Ɔhen N'akofo n' dze,
'Biara runntum hԑn.
Yedzi N'ekyir yi dze,
Konyimdzi wɔ hԑn;
No nokwar a ɔnnsakyer n'
Ma hen awerԑhyԑm'.
Yԑdɔm W'akafo no,
W'adom nwanwa n' ntsi,
Yewɔ W'afa Gyefo,
Yԑyԑ Wodze daa.

MHB 820
4 . Wɔayԑ hԑn nsordaafo
Wɔ ananabea ha;
Yԑyԑ agyedzifo ma
Hԑn Sahen No kuw.
Adehyesom no mu,
Mma yԑnnyԑ nwin da;
Hom mma yengyina pintsinn,
Nokwar m', 'kokodur m'.
Hԑn Wura, ebɔkora, hԑn,
W'adom nwanwa n' ntsi,
Yԑwɔ W'afa, Gyefo;
Yԑyԑ Wodze daa.

MHB 821
1 . Hom ngyina, hom ngyina mma Jesus! 
Mbeamudua ho nsordaafo;
Hom mma N'ahen-frankaa n' do;
Onnyi dɛ ofi nsa
Obedzi No dɔm kan fi
Konyimm' akɔ konyimm'
Kyerɛ wɔka atamfo nyina hyɛ
Ma Christ dzi hen ampa.

MHB 821
2 . Hom ngyina, hom ngyina mma Jesus! 
Hom ntsie abɛn ne frɛ;
Hom nduom ɔko kɛse n' mu
Wɔ N'enyimnyam da yim'!
Mbarimba, afei hom nsom no
Mfa ntsia atamfo dɔm n'
Hom mfa ndam ngyina mbusu ano,
Hom ntutu dɔm nka dɔm.

MHB 821
3 . Hom ngyina, hom ngyina mma Jesus! 
Hom ngyina N'ahoɔdzen nkom'
Honam abaw bɛpa hom;
Mma hom nntwer hombo da.
Hom nhyɛ Christian akontar,
Na hom nweɔn asɔryɛm',
Edwumayɛ mu o, mbusu mu o
Mma hom nntwa abrɔdɔ.

MHB 821
4 . Hom ngyina, hom ngyina mma Jesus! 
Aperdzi no rennkyɛr 
Ndɛ dze ɔko mu dede
'Kyena konyimdzifo ndwom a 
Nyia obedzi konyim no
Wɔbɛma n' nkwa ahenkyɛw
Ɔnye enyimnyam Hen no
Bedzi hen afebɔɔ.

MHB 822
1 . Christian n-sordaafo, 
Hom nduom akono!
Jesus Ne mbeamudua n'
Dzi hɛn enyim kan.
Hɛn Hen Christ etu sa 
Roko tsia tamfo n',
Hom nduom n-seraban do,
Hom nhwɛ ne mfrankaa n'.
  
    Christian n-sordaafo, 
    Hom nduom akono! 
    Jesus Ne mbeamudua n' 
    Dzi hɛn envim kan.

MHB 822
2 . Yɛma Ne frankaa n' do a, 
Abɔnsam dɔm gu;
Dɛm a Christ akofo,
Hom nkedzi konyim!
Yɛbɔ se yi ayɛw a,
Hɛll fapem wosow;
Enuanom, hom ntow ndwom,
Hom mma hom ndze do.

MHB 822
3 . Nyame N'asɔr tse dɛ 
Dɔm a wɔyɛ dzen:
Yɛnam ahotsewfo
Hɔn anamɔn mu.
Hɛn mu nnyi mpaapaamu,
Yɛyɛ adze kor.
Hɛn botae, hɛn nkyerɛkyerɛ
Hɛn dɔ nyina kor.

MHB 822
4 . Ahengua botutu, 
Ahenman etwam',
Na Jesus N'asɔr dze
Betsim afebɔɔ;
Samanadze akoban
Runntum ahyɛ do:
Christ Noara na ɔkae,
N'asɛm so yɛ hɔ.

MHB 822
5 . Mo nkorɔfo e, hom mbɔdɔm 
Egyigye kuw yi;
Hom mfa hom ndze mbɔto
Hɛn konyim ndwom yim':
Enyimnyam na nkamfo
N-ka hɛn Hen Christ!
Yi nyimpa na abɔfo
Bɔtow afebɔɔ.

MHB 823
1 . HƐN nkwa suma Christ mu wɔ Nyame m',
Hԑn nkwa bopue ntsԑntsԑm,
Eeyi N'enyimnyam akyerԑ mbeambea,
Wɔ no nkorɔfo nyina m'.

MHB 823
2 . Hԑn akra kitsa No tum nsamu,
Ɔbɔkora hɔn daa;
Emi na ɔwo begyina Ne nkyԑn
Wɔ Zion bepɔw do.

MHB 823
3 . O enyigye nhyiamu bԑn a!
Yebowuna ntar fitaa,
Ekitsa mberԑnkɔnson daa,
Na yԑasoa ahenkyԑw.

MHB 823
4 . Afei yԑmfa no dԑm wɔ mbra m'
Na yԑnko nkɔ hԑn enyim;
Yԑnkaa ewiei no hԑn adwen nu
Ndwen mpirenyimadze no ho.

MHB 824
1 . HOM mma yɛnye sor adͻfo a
Woenya akyɛdze n’ mbͻ m',
Yɛmfa ͻkͻr dͻ atsaban do
Yentu nkͻ sor dɛw mu:
Wͻmma ahotsewfo nye hͻn a,
Wͻkͻ ’nyimnyam m' ntow ndwom,
Na hɛn Hen N’asomfo a wͻwͻ
Sor na ase nyina yɛ kor.

MHB 824
2 . Ebusua kor a yɛtse No mu.
Sor nyé ase Asͻr kor,
Mbom sesei, esutsen twa hɛn ntamu,
Owu esutsen tséabea n’;
Nyame tseasefo nsordaafo a
Yɛhyɛ No tum ase;
No dͻm no bi etwa esupramee,
Bi so gu do rutwa.

MHB 824
3 . Mpem du rokͻ onnyiewie fie’,
Dɛm awͻse ber yi;
Na hɛn so yɛaba berano,
Na hɛn enyi da owu kwan;
Sesei mpo yɛnyé edzikamfo n'
To nsa wͻ gyedzi mu,
Kyià ekuw a bͻgye atsew hͻn ho
Wͻ onnyiewiei mpoano.

MHB 824
4 . Hɛn so hɛn akra bͻkͻ ekɛka
'Nyimnyamfo akra no ho,
Yɛatsea mu Sahen N’ahyɛnsew n’ ho,
Ber a yɛatse N’abɛn ndze n’;
O nkyɛ yeesuo Kwangyafo n’ mu!
Nkyɛ wͻama hɛn asɛm no!
Dͻm Ewuradze, paa asorɛkye n' mu bra,
Bɛfa hɛn kͻ heaven.    Amen.

MHB 825
1 . NYAME ahotsewfo, hɔn haw etwa m',
Woedzi konyim wɔ ɔbra ko yi m',
Wonnhia kyɛm na nkrantsee biara;
Wobubu mu gu hɔn Wura enyim;
O 'hotsewfo a woehyira hɔn,
Jesu N'anan ase na wɔhom.

MHB 825
2 . Nyame ahotsewfo ewie kyin,
Wonntu fona mbirika bio,
Wɔnntɔ bitsi, wɔnnhwe ase bio,
'Tamfo nnhyɛ hɔn do, suro nnyi hɔ;
O 'hotsewfo a woehyira hɔn,
Wɔhom yie wɔ dɛm fie pa n' mu.

MHB 825
3 . Nyame ahotsewfo bra abɔ adze,
Wodwir berɛww wɔ 'nyigye mpoano,
Wonnsuro ehum dzendzen no bio,
'Sorɛkye dzendzen biara nnyi hɔ;
O 'hotsewfo a woehyira hɔn,
Wɔhom yie wɔ asomdwee bea n' do.

MHB 825
4 . 'Hotsewfo Nyame, yesu frɛ W';
O Agyenkwa, dzi ma hɛn sor;
Sunsum Krɔnkrɔn, Gyafo, Nyɛnko,
Fa W'adom boa hɛn kesi ewiei;
O 'hotsewfo a woehyira hɔn,
Atsena paradise ahomgye m'.  Amen.

MHB 826
1 . NYAME, agyedzifo a woewu
Da ho ara nye hɔn Tsir tse ase,
Yɛnye hɔn wɔ Wura kor;
Yehyira Wo dzin krɔnkrɔn no
Wɔ W'ahotsewfo a woefi mu,
Wɔ Wo gyedzi na suro m' ntsi.

MHB 826
2 . Adom kor a okura hɛn no mu
Yentsiw hɔn a wodzii W'ekyir no,
Na yɛnye hɔn aakyɛ
Ɔsor dɛw akatua kɛse n';
Mbɔbɔrhu Egya, dom hɛn yi
Wɔ hɛn Pomfo no ntsi.   Amen.

MHB 827
1 . HƆN edzin yɛ ahemfo edzin,
'Sor adehye a;
Wiadze ndzepa mu dɛw n',
Wɔpoow ne nyina.

MHB 827
2 . 'Hemfo a wɔdze nkrantsee
Na akokyɛm koe;
Nyame N' nkonyimdzifo
Wɔ akono.

MHB 827
3 . Hɔn wiadze nda yɛɛ yaw
Wɔ ɔtan yerɛyerɛw m',
Ɔbra a enyigye nnyi m',
Na owu ara nko.

MHB 827
4 . Mbusu n' mpo nhyira wɔ mu
Dɛ yaw nda n' so;
Nyimpa afɔbu wɔ ase;
Sor Egya n' ayɛyi a.

MHB 827
5 . Wɔakyekyer kuropɔn bi
Dze ama hɔn;
Ɔwɔ enyimnaymm kɛse,
Jerusalem!

MHB 827
6 . Adehye bɔgya gyee n'
Fii 'wu na bɔn m',
Ɔkorsa Nyame mba,
Hɛn mu kɔ fie.

MHB 827
7 . Dɛm na abrabɔ yaayaw n'
Wowie n' 'nyimnyam m';
Hɛn Wura, ma hɛn nsa nka
Hɔn ahomgye n' bi.  Amen.

MHB 828
1 . 'HOTSEWFO nsordaafo ɔpedu,
Ɔpedu wɔapon hɔn
Hyehyɛ hɔn ntar hyirenn rofow
Kan bepɔw tsentsen no;
Owu na bɔn ho akodzi no
Woewie ko ampaara;
Hom mbuebue sika mbotsen no,
Ma nkonyimdzifo n' mbra m'.

MHB 828
2 . Ɔhyew do hallelujah ahyɛ 
Asaase na ɔsor ma!
N-sankutsen apem robɔ 
Dze kyerɛ konyim a abɛn n'!
O dɛm da yi ntsi na wɔbɔɔ
Wiadze na nyimpa nyina!
O dɛw a oetua fona dadaw
Nyina kaw pem mbɔho!

MHB 828
3 . Dɛw nkyiakyia bi a obesi
Canaan enyika mpoano a!
'Nyɛnkoyɛ a no mu atsetsew,
Bɔfrɔm bio a onnkogu!
Na enyiwa a nyinsu hyɛ n' ma n'
Dze dɛw bɛhyerɛn da no;
Ngyanka benya hɔn egyanom,
'Kunafo werɛ nnkɔhow.

MHB 828
4 . Fa Wo nkwagye kɛse no bɛn,
Eguambaa a bɔn ntsi iwui;
Hyehyɛ hɔn a afrɛ hɔn n' nyina ma
Na fa Wo tum dzi hen,
Aman nyina Ahwehwɛdze, bra,
Wo ndɔmmumfo afe fie;
W'anohoba ahyɛnsew n' mpue wimu;
Ɔhen Ba Agyenkwa, bra. Amen.

MHB 829
1 . TSIE! Mfeduonum 'fahyɛ ndwom;
Ne dede tse dɛ aprandaa;
Anaa po a ɔapram kɛse
Bu asorɛkye bogu mpoano,
Hallelujah! Ewuradze
Nyame Tumfo bedzi hen;
Hallelujah! Ma asɛm no
Ntahye wiadze nyinara.

MHB 829
2 . Hallelujah! Tsie! Ndze no a
Ofi bun mu kɔ wimu no,
Nyan abɔdze nyinara,
Wɔ sor, ase beebiara 
Wɔabobɔw Gyefo frankaa n';
Ɔnntwe nkrantsee; ɔka a ɔba m';
Na wiadze yi mu ahenman
Nyina yɛ Ne Ba N'ahenman.

MHB 829
3 . Ɔdze tum a onnyi mbanano,
Bedzi hen wɔ mbea nyina;
Sɛ ɔsor bobɔw kɔ mpo a
Ɔbɔkɔ do eedzi hen;
Ewiei n', dasanyi n' tamfo n'
Bɔhwe ase wɔ N' poma ase;
Hallelujah! Nyame m' Christ,
Christ m' Nyame, yɛ adze kor.

MHB 83
1 . EGYA No dɔ na ɔwoo No
Ansaana wiadze reba,
Ɔno nye Alpha na Omega,
Ɔyɛ ahyɛse na ewiei;
Sesei ndzɛmba na dza etwa m'
Na mfe a ɔreba nyina,
Afebɔɔ na afebɔɔ.

MHB 83
2 . Ɔdze N'asɛm bɔɔ adze nyina;
Ɔhyɛɛ dɛ ɔmbra na ɔbae;
Asaase, ɔsor na po nyina,
Ka bɔ mu yɛ wiadze kor;
Ndzɛmba a wohu bosoom hyerɛn, 
Na dza wɔhom wi yi ase,
Afebɔɔ na afebɔɔ.

MHB 83
3 . Oyi na tsetse adzehufo
Bɔɔ anosɛɛ toow No ho ndwom;
Nyia nkɔnhyɛfo no dze hɔn ndze
Kaa No ho asɛm nokwar mu;
Afei Nyia enyi daa N'kwan n' hyerɛn;
Ma abɔdze nyi Ewuradze ayɛw,
Afebɔɔ na afebɔɔ.

MHB 83
4 . Afei mpanyin na mbofra nyina
Nka mbɔ m' ntow Wo ndwom dɛɛdɛw;
'Baawa na no wura nyi' W'ayɛw,
Mbofra so ntow W'ayɛyi,
Mbanyimba, mbasiaba mbɔ m' ntow, 
Mfa akoma pa nyi W' ayɛw,
Afebɔɔ na afebɔɔ.

MHB 83
5 . Ɔsorsor, hom ntonton No;
Abɔfo dɔm nyi N'ayɛw;
Etumfo nyina nkotow No,
Hom nkrɔn hɛn Nyame Hen no;
Mma tɛkyerɛma biara nnyɛ komm,
Ma ndze nyinara ntow ndwom,
Afebɔɔ na afebɔɔ.   Amen.

MHB 830
1 . TSIE! Ahotsewfo hɔn ndze da m',
Gyegye po hyɛnhyɛn no ho:
Alleluja! Alleluja!
Alleluja nka Ewuradze.
Dɔntutum a wonntum nnkan hɔn
Dɛ nworaba gyina 'nyimnyam mu;
Woewuna fitaa na wokitsa
Konyimdzi ho mberɛnkɔnson.

MHB 830
2 . Wofi ahohia mu aba,
Wɔahor hɔn ntar bɔgya n' mu,
Jesus bɔgyaa n' atsew hɔn ho;
Wɔsɔɔ hɔn hwɛe, wogyinaa dzen;
Wɔsereew hɔn guu fiadze,
Siiw hon abo, paa hɔn seradaa;
Wɔnam Christ No tum do woedzi
Owu na Satan do nyim.

MHB 830
3 . Wɔdze Wo mbeamudua bɔɔ nsera;
Woedzi W'ekyir edzi konyim,
Ɔwo a eyɛ nkwagye Sahen,
Hɔn Agyenkwa na hɔn Hen.
Ao, Ewuradze, enyigye m' na
Wɔnye W' berɛɛ na wɔnye W' wui!
Wɔnam owu do enya daa nkwa,
Wɔawo hɔn enyimnyam mu!.

MHB 830
4 . Nyame mu Nyame, Ba kortoo,
Kan mu Kan, Immanuel,
Wo nyimpadua mu na dabaa
Ahotsewfo bɔ mu tsenae.
Hue W'amayɛ no gu hɛn do,
Ama daa nyina yaasɔr
Nyame Egya, Nyame Ɔba 
Na Nyame Sunsum Krɔnkrɔn.  Amen.

MHB 831
1 . Ma m' gyedzi ntsaban na muntu 
Nkɔ fua n' mu hɔ nkɔhwɛ
Sor esiarfo hɔn dɛw kɛse n',
Mbrɛ hɔn 'nyimnyam hyerɛn pa.

MHB 831
2 . Ber bi nna wogyam wɔ ase ha, 
Na wɔkaa m' kyii nyinsu;
Wɔnye bɔn, ekyingye na suro
Dzii aper dzen dɛ hɛn so.

MHB 831
3 . M'bisa dɛ hɔn konyim n' fir hen? 
Hɔn nyina bɔ mu ka dɛ
Hɔn konyimdzi fir Eguambaa n',
Hɔn konyim fir No wu.

MHB 831
4 . Wɔhyɛɛ mbrɛ otsiatsiae no nsew; 
No ndwuma hyɛɛ hɔn nkuran,
Na wɔkaa Nyame- nyimpa N' do
Nyaa anohoba ahomgye n'.

MHB 831
5 . Hɛn kandzifo hia hɛn nkamfo 
Wɔ Ne fasusu ntsi;
Na adasefo mununkum no
Kyerɛ dɛm sor kwan n' ara

MHB 832
1 . Ahotsewfo a apon hɔn edwuma a 
Wiadze enyim wɔbɔɔ Wo dzin no ntsi,
O Jesus, nhyira nka Wo dzin daa daa.
                             Alleluia!

MHB 832
2 . Hɔn Bontan, Aban, Ahoɔdzen, nye 'Wo, 
Eyɛɛ hɔn Sahen wɔ nkodzen no mu;
Sum kadoo no mu hɔn nokwar kan kor.
                             Alleluia!

MHB 832
3 . O ma Wo nkowaa anokwafo wɔnko 
M-barimbam' dɛ tsetse ahotsewfo n',
Ama wɔnye hɔn eenya ahenkyɛw no!
                            Alleluia!

MHB 832
4 . Siar nkitaho bit! fɛkuwbɔ krɔnkrɔn! 
Yɛper mberɛwm', wɔhyerɛn enyimnyam mu;
Naaso wɔnye hɛn bɔm' yɛ kor Wo mu.
                             Alleluia!

MHB 832
5 . Sɛ aperdzi n' yɛ dzen, ko n' war m-po a, 
Konyim ndwom no fi 'kyirekyir du asomu,
Ma akoko yɛ dur, abaw hyɛ dzen.
                             Alleluia!

MHB 832
6 . Witɔree dze sika hyerɛn wim' guann, 
Ɔnnkyɛr na akofo enya ahomgye.
Wohu siar Paradise no mu dɛw no.
                             Alleluia!

MHB 832
7 . Hwɛ! enyimnyam da bi so ɔreba a, 
Ahotsewfo n' bɔsoɛr konyimdzi mu,
Enyimnyam Hen no bopue No kwan do.
                             Alleluia!

MHB 832
8 . Dɔm kukuankoma fi wiadze nyina 
Dze ndwom bɛpem bota mbotsen no mu,
Woeyi Egya, Ba, nye Sunsum ayɛw;
                            Alleluia!

MHB 833
1 . Woanam' wɔhyɛ futuw yi, 
Wɔhyerɛn sen wigyinae mpo 'i?
Kan no mu mba a wodzi kan,
Wɔbɛn Nyame N'ahengua 'i?
Yinom na wɔsoaa mbeamudua n',
Wodzii Christ ho dase pa,
Hɔn Wura N'asɛ ntsi wowui,.
Wɔkaa Nyame a owu n' do n'.

MHB 833
2 . Wofir fona kɛsem' bae, 
Wɔdze gyedzi hoor hɔn ntar
Wɔ Eguambaa n' bɔgyaa mu,
Bɔgya a ɔma ahosan krɔnn:
N-tsi wɔbɛn ahengua n',
Na wɔsom hɔn Wura daa daa,
Nyame ko No nkorɔfo mu.
Nyame pɛ N'apapafo.

MHB 833
3 . Wɔkyɛn ekonyimdzifo, 
Ha na hɔn nsɔhwɛ asa;
Hɔn berɛ nyina etwam',
Kɔm na nsukɔm nnyi hɔ bio;
Wɔnntse ɔhyew a ɔyɛ dzen a
Ofir ewia ne mfirii no mu,
Wɔtse ahomka mbew no mu,
Domankoma bea no do.

MHB 833
4 . Nyia ɔtse ahengua n' do n', 
Bɛnyɛn hɔn aber nyina,
Dze nkwadua no bɛnyɛn hɔn,
Dze hɔn bɔkɔ nkwa nsu n' ho;
Bɛpa hɔn mbusu nyina,
Nye hɔn ehiadze biara,
Ɔbɛpepa hɔn nyinsuwa.
Ɔdze dɔ bɛhyɛ hɔn ma.

MHB 834
1 . WIMU kan no ekyir
Ahenman ne kan n' mu,
Sor abɔfo dɔm no
Tow Nyame N'ayɛyi,
Hallelujah!
Wɔdɔ Ɔhen,
Nyame adwontow,
Hallelujah!

MHB 834
2 . Nyame gye ase ha
Mbofraba hɔn ayɛyi;
Afei yɛbɔbɔ mu
Atow hɛn enyigye ndwom,
Hallelujah!
Yɛbɔtow ndwom
Ama Nyame,
Hallelujah!

MHB 834
3 . Ewuradze Siarfo,
Fa w' nokwar n' ma hɛn dɔ m',
Kyerɛ hɛn wɔ hɛn mbabun m',
Yenhu Wo dɛ mbrɛ etse,
Hallelujah!
Yɛbɔtow ndwom
Ama Nyame,
Hallelujah!

MHB 834
4 . O nkyɛ W'asɛm krɔnkrɔn n'
Aatahye wiadze nyina,
Hɔn nyina aayɛ ano kor
Aama dɛw ndze no do:
Hallelujah!
Yɛbɔtow ndwom
Ama Nyame,
Hallelujah!

MHB 835
1 . JESUS dze nkwagye reba n'
Zion hɔ na ɔbae,
Mbofraba nyina soɛree
Wɔtoow Hosanna maa N'.
Hɔn ho annyɛ No ebufuw
Na ɔtse abowa do n',
Ɔmaa wɔkaa No do ara:
Hɔn ndwom yɛɛ N' enyigye.

MHB 835
2 . Na osiandɛ Ewuradze
Da ho dɔ mbofra ntsi,
Kaansa n-dɛ odzi hen
Wɔ sor Zion m-po a,
Yɛbɔfɔr Ne frankaa ho,
Ɔhen Jesus frankaa n',
Na yɛatsea n' dɛ, Hosanna 
N-ka David ne Ba.

MHB 835
3 . Osiandɛ sɛ hɛn yeenntum 
Yɛannkamfo hɛn Pomfo a,
Abo bɔtow Hosanna
Ahyɛ hɛn enyito.
Na aso hɛn ano nko
Na yɛdze bɔsom No?
Dabi? Yɛdze hɛn akoma
So bɛma Ewuradze.

MHB 836
1 . MBOFRA nkumaa tseaa mu toow
Hosanna enyigye mu;
Ahemfie na asɔrfi mu,
Ndwom dɛɛdɛw no gyegyee;
Jesus a ohyiraa hɔn,
Fuaa hɔn No bomu no,
Mbofra n' toow ayɛyi ndwom maa N',
Ndwom bɔkɔɔ a odzi mu.

MHB 836
2 . Wofi Olivet kaa No do,
Wɔ enyigye dɔm no mu,
Wohiim konyim mberɛnkɔnson,
Wɔyɛɛ dede kɛse.
Abɔfo hyirenn toow bi,
Wɔ wimu kann n' ekyir,
Hosanna ɔwɔ sorsor!
'Nyimnyam nka sor Nyame.

MHB 836
3 . Wɔtotow Olive ndubaa
Fɛɛfɛw pii guu famu,
Na hɔn ndwom dɛɛdɛw gyeyee
Salem mbepɔw no do.
Nyimpa na abɔfo Wura
Tse abowa do kɔr bɔkɔɔ,
Na ɔammpow dɛ mbofraba
Bɛpem edzi N'ekyir.

MHB 836
4 . Hosanna wɔ ɔsorsor!
Yɛtow tsetse ndwom no;
Na Christ nye hɛn Pomfo no,
'Sor Wura nye hɛn Hen:
O wɔmma yɛmfa akoma,
Nkwa na ndze nyi N' ayɛw,
Na yendzi dɛw daa nyina,
Wɔ N'enyim 'nyigye n' mu.  Amen.

MHB 837
1 . Jerusalem mbofraba 
Toow Jesus N'ayɛyindwom;
Ndɛ mber yi mbofraba so
Bɔm' tow Gyefo N'ayɛyi:
Tsie! mbofra kekam' dzendzen 
Dɛ, Hosanna nka hɛn Hen.

MHB 837
2 . Wɔkyerɛ hɛn Ewuradze dɔ, 
Wɔkyerɛ hɛn N'asɛm kenkan,
Wɔkyerɛ hɛn ɔsor do kwan:
Yi ntsi yeyi Nyame ayɛw.

MHB 837
3 . Abaatan na akyerɛkyerɛfo, 
Mpanyin na mbofra nhur ndwom n';
Wɔmma do kɛsenara
Ma Hosanna ngyigye wim'.

MHB 838
1 . JESUS, fi enyimnyam m'
Yɛ aso ma hɛn:
Yebu ntwɛr wɔ W'enyim a,
Tsie mbofra ayɛyi.

MHB 838
2 . Kaansa eyɛ krɔnn mpo a,
Heaven Hen tumfo,
Yɛtow W'ayɛyi ndwom a,
Ebɔkotow etsie.

MHB 838
3 . Mbofraba nkumaa a
Yɛyɛ mberɛw, yɛfom;
Gyefo, wowaw kora hɛn,
Wɔ heaven kwan mu.

MHB 838
4 . Hɛn Wura, gye hɛn fi bɔn m',
Hwɛ hɛn do daa daa;
Boa hɛn ma yɛndɔ Wo,
Yi hɛn bɔn fi hɔ.

MHB 838
5 . Afei, sɛ efrɛ hɛn
Kɔ hɛn ɔsor fie a,
Yɛbɛgye do dɛw mu;
Agyenkwa, yɛaba!

MHB 839
1 . NYƐNKO bi wɔ hɔ ma mbofra
Wɔ sor fua kan n' ekyir,
Nyɛnko a ɛnnsakyer da,
No dɔ so mmbɔ adze da,
Ɔnntse dɛ nyimpa m' ndamfo a
Wɔnye mber sesa no,
Nyɛnko 'i som bo aber biara,
Ɔwɔ dzin mapa bi.

MHB 839
2 . Fie bi wɔ hɔ ma mbofraba
Wɔ sor fua kan n' ekyir,
Hɔ, Jesus dzi hen 'nyimnyam m',
Asomdwee na dɛw fie.
Fie bi nntse dɛm wɔ ase ha,
Anaadɛ ɔnye n' bɛsɛ;
'Siandɛ obiara wɔ enyigye a
Onnkehia enyigye bio.

MHB 839
3 . Ndwom bi wɔ hɔ ma mbofraba
Wɔ sor fua kan n' ekyir,
Ndwom a wɔtow no dodow mpo a 
Ɔnnkɔfon obiara,
Ndwom a ɔsor abɔfo mpo
Nnkotum atow ara da;
Wonnyim Christ dɛ Agyenkwa,
Mbom wɔsom No dɛ Ɔhen.

MHB 839
4 . Atar bi wɔ hɔ ma mbofra
Wɔ sor fua kan n' ekyir
Na sanku a ɔbɔ ndwom dɛɛdɛw
Na konyim mberɛnkɔnson,
Ne nyina som bo wɔ sor,
Na wohu n' Christ mu nko;
O hom mbra, mbofraba pa,
Ma ne nyina nyɛ homdze

MHB 84
1 . Enyimnyam nye ntonton nka 
Wo, hɛn Hen Agyenkwa,
Ɔwo a mbofra ndze dɛɛdɛw,
Toow Hosanna maa Wo!

MHB 84
2 . Ɔwo nye Israel Hen, 
Ɔhen David ne Ba a
Enam Ewuradze dzin mu
Reba dɛ hɛn siar Hen.
	Enyimnyam nye¬—

MHB 84
3 . Abɔfo dɔm nyinara 
Kamfo Wo Nyame manm':
Nyimpa nye abɔdze nyina
Bɔ ose gye hɔn do.
	Enyimnyam nye¬—

MHB 84
4 . Hebrewman mu nkorɔfo dze 
Mberɛnkɔnson huaa Wo;
Hɛn so yɛdze ayɛyi
Nye mpaabɔ ba W' enyim.
	Enyimnyam nye¬—

MHB 84
5 . Irikehyia mbusu no, 
Wɔtoow ndwom yii W' ayɛw;
N- dɛ a wɔakrɔn Wo sor yi,
Hɛn so yehuhor Wo.
	Enyimnyam nye¬—

MHB 84
6 .  Egyee Jewfo ayɛyi; 
Gye hɛn so hɛn mpaabɔ,
Ɔhen dɔyɛfo, yamuyiefo a
Ndzepa nyina yɛ W' fɛw. 
 	Enyimnyam nye¬—

MHB 84
7 . Enyimnyam nye ntonton nka 
Wo, hɛn Hen Agyenkwa, 
Ɔwo a mbofra ndze dɛɛdɛw, 
Toow Hosanna maa Wo! 
	Enyimnyam nye¬—

MHB 840
1 . M'EGYA Nyame dɔɔ me no,
Ɔmaa Ne Ba yɛɛ m' nyɛnko;
'Maa Ne Ba faa mo frɔdɔɔ,
Soaa adze nyina wɔ me ntsi.

MHB 840
2 . Jesus da ho tse dɛm daa
Dɛ mbrɛ ɔbae tsetseber do n';
Dɛ mo nua a ɔbɛn me daa,
Da ho per weɔn m'anamɔn.

MHB 840
3 . M'besi dɛn etua Wo dɔ kaw,
Ɔsor dɔm nyina Wura?
Emi abofra, mowɔ 'bɛn
Brɛ Ɔwo hɛven Ɔhen?

MHB 840
4 . Medze moho nyina ma Wo:
Ma me ntsena mma W'enyimnyam,
Ma menka Wo do daa nyina,
Monkɔ mbrɛ Woara bɛkyerɛ.

MHB 841
1 . JESUS mbofraba hɔn nyɛnko,
Yɛ mo so m' nyɛnko
Suo me nsamu na daa twe me
Pin Wo nkyɛn.

MHB 841
2 . Kyerɛ m' ma minyin papayɛ m'
Ber a mirinyin yi;
Wo so ayɛ abofra pɛn ntsi
Inyim ampa.

MHB 841
3 . Nkakrankakra, gya me kɔ kan
Wɔ ɔbabunyɛ mu;
Ma munhu nyansa, nnya ahoɔdzen
Wo nokwar m'.

MHB 841
4 . Mma nngyaa m' eso mma mmpa me da,
Yɛ me Nyɛnko daa,
'Siandɛ mihia W' fi bra ahyɛse
Kesi ewiei.    Amen.

MHB 842
1 . JESUS brɛfo a edwe,
Kyea W'enyi hwɛ W'abofra;
Hu mo botooyɛ mbɔbɔr,
Ma me kwan membra Wo hɔ.

MHB 842
2 . Mepɛ dɛ wɔdze m' brɛ Wo;
Adom Wura, mma nnsiw kwan,
Ma W'abɔtoaba yi kwan,
Wɔ W'adom ahenman n' mu.

MHB 842
3 . Mepɛ dɛ meyɛ dɛ Ɔwo;
Ma m' Wo mbrɛhoadze akoma,
'Wo yɛ dɔ, yɛ mbɔbɔrhu;
Ma minnya Wo dɔ adwen no.

MHB 842
4 . Ne nyina ekyir ma menyɛ
M'Egya a ɔwɔ sor Ne pɛ,
Ma No Sunsum pa eenndzi yaw
Mentsena ase mma N'enyimnyam.

MHB 842
5 . Nyame Eguambaa, mohwɛ Wo;
Ɔwo bɛyɛ m' fasusu,
Ɔwo yɛ brɛfo a edwe,
Ɔwo so ayɛ abofra pɛn.

MHB 842
6 . Ɔwo tsenaa ase maa Nyame;
Annhwehwɛ Wo nko W'dze da;
Wo nko W' yieyɛ ennhia Wo da;
Nyame nko nye W'ahomka.

MHB 842
7 . Dɔfo Jesus, 'Guambaa pa,
Mehyɛ W'adom nsamu ara;
Agyenkwa, yɛ m' dɛ mbrɛ etse,
Bra bɛtsena m'akoma mu.

MHB 842
8 . Dɛm na m'bɛkyerɛ W'ayɛyi,
Masom Wo m'enyigye nda m';
Na ber nyina wiadze bohu
Christ, Krɔnkrɔn Ba n', wɔ mo mu.

MHB 843
1 . HƐN Wura dɔfo turo mu,
Wɔ asaase ha,
Nhyiren nkumaa pii nyin
Wɔ ahoɔfɛw mu.

MHB 843
2 . Christ, dɔfo turo Hwɛfo
Hwɛ nhyiren nkumaa no;
'Dɔ nsukookoo nkumaa
Na ndua akɛse so.

MHB 843
3 . Biribiara nnsuar pii a
Ɔremma N' nsa nnka;
Biribi nnyɛ tokyen
Ma ɔnndɔ no bi !

MHB 843
4 . Jesus dɔ mbofra no,
Mbofra tse dɛ hɛn;
Ohyiraa hɔn ber a nanom
Dze hɔn kɛmaa No n'.

MHB 843
5 . Jesus frɛ mbofraba n'
Dɛ wɔmbra N'enyim,
Wɔ No turo fɛɛfɛw n' mu,
Noara gugu do.

MHB 843
6 . Hɛn Wura, yɛgye W' frɛ do,
Gye hɛn hwɛ hɛn do,
Tsetse hɛn Wo turo n' mu,
Yɛnyɛ W'edwuma bi.

MHB 844
1 . JESUS Guanhwɛfo pa, tsie me;
Hyira W'eguambaa anafua yi;
Anago sum yi mu bɛn me;
Kora me sɔnn ma adze nkye.

MHB 844
2 . Adzekyee yi, Wo nsa akyerɛ m' kwan,
Meda W' ase dɛ ahwɛ m',
Ɔwo efura m' tam, anyɛn me,
Tsie m'ewimbir mpaabɔ yi.

MHB 844
3 . Ma bɔn nyina fa kyɛ m' koraa;
Hyira 'nyɛnkofo a modɔ hɔn;
Sɛ muwu a, fa me kɔ heaven,
Menye W'bɛtsena hɔ enyigye m'.  Amen.

MHB 845
1 . NYAME nyɛ m' bra kan kakraba a
Ɔdzɛw wɔ wiadze ha;
Gya kakraba a ɔdzɛw hyɛnhyɛnn, 
Beebiara a mobɔkɔ.

MHB 845
2 . Nyame nyɛ m' bra nhyiren kakraba a
Ɔbɛma obiara dɛw;
N'enyi sɔ dɛ ɔhyerɛn wɔ fie,
Kaansa bea no suar mpo a.

MHB 845
3 . Nyame nyɛ m' bra ndwom kakraba a
Ɔkyekye ayarfo werɛ,
Na ɔboa nkorɔfo ma wɔyɛ dzen,
Na ɔma nyia ɔtow enyigye.

MHB 845
4 . Nyame nyɛ m' bra poma kakraba a
Mberɛwyɛfo bɔtwer,
Ama mo mpɔw na m'ahom nyina
Aaboa me mfɛfo yie.

MHB 845
5 . Nyame nyɛ m' bra ndwom kakraba a
'Yɛyi na ɔdwe ahyɛ m' ma,
Dza ɔma gyedzi a onnhinhim,
Nyame akwan nwanwa do.

MHB 846
1 . EWURADZE, sɛ adze sa ara
Na hɛn nanom deda a,
Anafua sum kommyɛ no mu,
Hwɛ Wo mbɔtoaba do.

MHB 846
2 . Ber a sum ahyɛ dan komm no mu no,
Boa hɛn ma yenhu dɛ
Enye hɛn wɔ hɔ sum no mu,
Na ibosuo hɛn nsamu.

MHB 846
3 . Kaansa nnyɛ aber biara na
Yehu Abɔfo n' mpo a,
O ma yɛmfa hɛnho nhyɛ W' nsa,
Na mma yennsuro hwee.

MHB 846
4 . Dɛm na yɛbɔsoɛr anapa,
Ber a 'napawi rupue,
Dɛ yɛwɔ dɔ mema hɛnho
Wɔ hɛn Egya no ntsi.

MHB 847
1 . JESUS, yɛtse apɔw wɔ ahoɔdzen,
Na yetum tu mbirika dzi agor;
Yarba rehaw mbofra binom
Ma da biara wɔda mpa mu.

MHB 847
2 . Hɛn apɔwmudzen ntsi yɛda W' ase,
Yɛserɛ W', Egya dɔfo, hyira
Mbofra a wɔayɛ mberɛw na wɔyar,
Na wɔtse yaw, hu amandze.

MHB 847
3 . Fa dɔ akoma a ɔdwen ma hɛn,
Kyerɛ hɛn dza yɛnyɛ nkyerɛ dɔ,
Jesus dzin mu dɛ yɛdze roboa
Mbofra a hɔn werɛ ahow, rofona.   Amen.

MHB 848
1 . EWIMBER som ekyir,
Asɔrfi sunkamm no m'
Krɔnkrɔn 'daka n'enyim
Kanea n' ayɛ munsumm,
Awerɛfir mu ara na
Nyame Ne ndze ɔgyegyee hɔ.

MHB 848
2 . Nna akɔdaa brɛfo,
Israel sɔfo n' ada;
Levinyi kakraba n'
Roweɔn asɔrfi m' hɔ:
Na dza ohuntaa Eli no,
Ewuradze yii kyerɛ Hannah ba n'.

MHB 848
3 . O Ewuradze, ma me
Samuel asomkyɛn a
No mu yɛ har, ɔtse
W'ano wasa biara;
Emi so m'bɛgye Wo frɛ do,
Na m'bedzi kan metse Ɔwo.

MHB 848
4 . O ma m' Samuel akoma,
Akoma brɛfo a ɔtweɔn 
W'asɔrfi mbrɛ ewɔ mu
Anaa ɔweɔn W'abow;
Adzekyee na adzesaa akoma a
Otsin Wo pɛ do dzi dwuma.

MHB 848
5 . O ma m' Samuel adwen;
Gyedzi pa a onnhwinhwin,
Ɔyɛ setsie ma Wo,
Wɔ nkwa na owu mu,
Na medze abofra enyiwa eehu
Nokwar a wɔdze esie enyansafo n'.

MHB 849
1 . EGYA, dzi m'enyim dabaa,
Memfa Wo kwan pa no do;
Kyerɛ m' ma mindzi nokwar daa,
Menyɛ dza ɔwɔ dɛ meyɛ.

MHB 849
2 . Ma m' akokodur mbusu m',
Munhu dɛ Ɔwo tum gye nkwa;
Kora me sɔkyee wɔ Wo nkyɛn;
Ma mentsena Wo dɔ mu.

MHB 849
3 . Sɛ mokɔ bɔn nsɔhwɛ mu a,
Ma mingyina pintsinn nyansa m';
Na sɛ ɔka mo nko a,
Fa Wo tum n' bɔ mo ho ban.

MHB 849
4 . Sɛ dɛw hyɛ m'akoma ma a,
O boa me ma menkaa Wo,
Ma mindzi dɛw kɛse bi,
Dɛ Ɔwo m'Egya, dɔ me.

MHB 849
5 . Sɛ m'edwuma yɛ dzen a,
Ma monkɔ do dɛw mu ara,
Boa ma memfa abotar nsoa
Amandze, 'haw na dadwen.

MHB 849
6 . Gyinabew nyinara mu,
Ma munhu dza oye nyina,
Ma mentse ɔsor n-dze
Ber a ahotsewfo dzi dɛw.

MHB 85
1 . HOM mbra ma yɛnye abɔfo ntow
Ndwom ntwa ahengua no ho;
Hɔn gyirama no yɛ mpempem mpo a,
Hɔn dɛw n' dze ɔyɛ kor.

MHB 85
2 . Wɔka dɛ Eguambaa a owui n' fata
Dɛ wɔbɔkrɔn No dɛm;
Hɛn akoma so ka dɛ ɔfata,
'Siandɛ wokum N' maa hɛn.

MHB 85
3 . Enyimnyam na sorsor tumdzi
Fata hɛn Jesus Christ;
Na nhyira a ɔkyɛn dza yɛma n'
Nka Ewuradze afebɔɔ.

MHB 85
4 . Abɔdze nyina bɔ m' kor hyira 
Nyia ɔtse ahengua n' do
Ne dzin krɔnkrɔn no, na wɔhyɛ 
Eguambaa n' enyimnyam.

MHB 850
1 . HƐN enyi da sor daa nyina,
Ewia hyerɛn hɛn enyim;
Yɛwɔw do daa nyinara
Dze hɛn enyim tsim heaven.

MHB 850
2 . Yenyim daa nyina wɔ suro m'
Wo dzin krɔnkrɔn no ntsi;
Yesua daa dɛ yɛbɔdɔ
Wɔ ɔdɔ bɔkɔɔyɛ mu.

MHB 850
3 . Daa nyina yɛbɔ m' nantsew
Wɔ hɛn Nua panyin N' nkyɛn;
Yenyin daa wɔ nokwardzi m',
Dze ma hɛnho nkorkor.

MHB 850
4 . Daa nyina ndaase mu ara,
Yɛgye W'ayamuyie pii,
Daa nyinara yɛpen do
Dze mfom kyekyɛ hɛnho.

MHB 850
5 . Ewuradze, daa yɛsɔr dɛ,
Tsie hɛn Wo mbɔbɔrhu m',
Ama ewiei no yaaba
Kuropɔn krɔnkrɔn n' mu.  Amen.

MHB 851
1 . Dza ɔyɛ fɛw na ɔhyerɛn, 
Abɔdze nyinara,
'Nyansadze na anwanwadze,
Nyame yɛɛ ne nyina.

MHB 851
2 . N-hyiren biara a ɔpae, 
Nyame maa n' ahoɔfɛw;
Anomaba a ɔtow ndwom,
Nyame yɛɛ ne ntɛkyerɛ.
Dza ɔyɛ fɛw—

MHB 851
3 . Bepɔw a osi habanm', 
'Sutsen a ɔda ho,
N-woraba na bosoom,
Adzekyee na adzesaa.
Dza ɔyɛ fɛw—

MHB 851
4 . N-su a ɔtɔ esusow, 
Ewia a ɔpae pɛber,
N-duaba a ɔsow ndua do,
Na hamu edziban.
Dza ɔyɛ fɛw—

MHB 851
5 . Enyiwa wɔ hɔ ma yeehu, 
Ano so ma yaaka,
Dɛ saa Nyame yɛ tumfo,
Ɔayɛ adze nyina yie.
Dza ɔyɛ fɛw—

MHB 852
1 . ABƆDZE a wɔwɔ wi n'ase
Anaa wɔnenam pomu,
Wɔyɛ ɔsor Hen N'abɔdze
Na mo so mo nuanom.

MHB 852
2 . Modɔ dɛ metse anoma a
Osi dua do no su;
Dɛ daa muhu nnoma fɛɛfɛw 
Tu faa kyin wɔ wimu.

MHB 852
3 . Modɔ dɛ mohwɛ esunoma
Ber a otu kyin nsu enyi;
Modɔ dɛ muhu tutugya,
Ne kandzea adzesaaber.

MHB 852
4 . Nsuborɔkɔ a ɔhoa sakoo,
Nam a okyinkin nsuadze;
Anantwi a worusu ba fie,
Mpɔnkye a wogu efuw mu.

MHB 852
5 . Hɛn nyina wɔ kyɛfa Ne wiadze m';
Ɔnyɛn obiara daa,
Ohu ɔsorɔm tantan a ɔatɔ
Kwan mu a obiara nnhu n'.

MHB 852
6 . Egya Tumfo, ahenfo Hen,
Botooyɛfo hɔn Dɔfo,
Yɛ m' ndzɛmba a wɛnnsɛ bi nyɛnko,
Mberɛwyɛfo bambɔfo.  Amen.

MHB 853
1 . ABOFRA botum ehu
Hɛn Egya No dɔ dzin no;
Wɔakyerɛw n' famu asaase ha,
Na wimu so wɔ sor.

MHB 853
2 . Sɛ mohwɛ moho hyia a,
Muhu Ne nsaano edwuma;
Wiadze tse dɛ mfonyin buukuu,
Ɔkyerɛ me Ne dzin no.

MHB 853
3 . Yehu nhyiren nkumaa
Apem wɔ hɛn turo mu 
Nyankontɔn na esusom nsu,
Yɛtse ngyegyee dɛɛdɛw.

MHB 853
4 . Nnoma a wosu dɛɛdɛw 
Bosoom a ɔhyerɛn anafua,
Ɔma abɔdze nkakraba
Mpo dzi dɛw wɔ kan n' mu.

MHB 853
5 . Na woraba biara a,
Ɔwɔ wimu wɔ sorsor,
Ne nyina kyerɛ m' dɛ Nyame yɛ dɔ,
Ne nyina kyerɛ m' dɛ ɔbɛn.

MHB 854
1 . ƆYƐ anwanwadze mapa,
Na ɔyɛ nwanwa mbordo mpo,
Dɛ Nyame Ba befi sor aba,
Ebowu agye abofra dɛ emi.

MHB 854
2 . Naaso minyim dɛ ɔyɛ ampa,
Ɔfaa abrɛfo na ehiafo,
Osui, berɛe, kaa mmɔn na owui
Maa hɔn a wɔanndɔ No ara da.

MHB 854
3 . Ɔyɛ a modwen mbeamudua n' ho,
Mumua m'enyi, per dɛ m'bohu
'Tsirmuɔdzen mprɛgow na nsoɛ kyɛw n',
Jesu a wɔbɔɔ N' mbeamudua m' maa me n'.

MHB 854
4 . Sɛ mpo m'bohu mbrɛ ɔyɛɛ wui a,
Ɔdɔ kɛse a ɔdzɛw dɛ ogya,
Wɔ N'akoma mu dabaa no,
Ne fa kumaabi na m'bohu.

MHB 854
5 . Murunntum nnka mbrɛ osii dɔɔ 
Afra a ɔyɛ mberɛw na bɔn fa n';
Sɛ owui dze tɔɔ mo dɔ ampa a,
Na No dɔ no yɛ nwanwa ampa.

MHB 854
6 . Ɔyɛ nwanwa dɛ No dɔ a ɔwɔ,
Ma me n' wɔnntɔ na odzi mu;
Na ɔyɛ nwanwa pii dɛ mo dɔ a
Mowɔ ma No suar, yɛ mberɛw.

MHB 854
7 . Naaso me pɛ dɛ modɔ Wo Owura;
O sɔ gya no wɔ m'akoma m'
Na m'bɔdɔ Wo mbordo, mbordo,
Kɛpem dɛ m'bohu W' dɛ mbrɛ etse.

MHB 855
1 . MUSUAR 'so modɔ dɛ modwen,
Nna m'Agyenkwa yɛ afra;
Dɛ Jesus dze krɔnkrɔnyɛ pa
Nantseew 'saase yi do.

MHB 855
2 . Osiee N'Egya No nokwar nsɛm,
Wɔkyerɛ m' dɛ menyɛ dɛm;
Kaansa ɔbɔɔ mbabun bra mpo a,
Ɔnantseew nyansa m' so.

MHB 855
3 . Modɔ dɛ modwen, Nyia ɔkasaa
Buee enyifurafo enyi,
Na onyaan hɔn a wɔdaa ewufu nda n',
Yɛɛ abofra dɛ emi.

MHB 855
4 . Dɛ Nyia ɔsoaa nsoɛ ahenkyɛw,
Na ɔsɔɔ owu hwɛe no,
Nyaa ena pa bi tse dɛ medze 'i,
Ohun no hwɛ na n' dɔ.

MHB 855
5 . Minyim dɛ dɔ a ɔdɔ me ntsi
Na ɔbɛyɛɛ abofra,
Na ogyaa heaven bea fɛɛfɛw n',
Bɛfaa wiadze akwan do.

MHB 855
6 . Afei Gyefo a eyɛɛ abofra pɛn,
Afra tum ba Wo nkyɛn;
Na m'Agyenkwa Dɔfo, mbɔbɔr m'
Ara, o bra me nkyɛn.   Amen.

MHB 856
1 . Modɔ dɛ metse nsɛm a 
Abɔfo ndze ka no,
Dɛ enyimnyam Hen n' mber bi
Ɔbɛtsenaa asaase do.
Bɔnyɛnyi a meyɛ mberɛw so,
Na 'yi minyim petee
Dɛ, Ewuradze bae bɛgyee m' nkwa.
Osiandɛ ɔdɔ m' kɛse.

MHB 856
2 . M' Agyenkwa siarfo bɛyɛɛ 
Abɔdomaba dɛ emi,
Ma ɔaakyerɛ No nkɔkowaba
Krɔnkrɔnyɛ mu akwan;
Na sɛ mobɔ ho mbɔdzen
Tsiatsia N' anamɔnm' a,
Ɔnnkɔtow m' akyen ara da
Osiandɛ ɔdɔ m'kɛse.

MHB 856
3 . No mbɔbɔrhu nye No dɔ n', 
M' bɔtow ho ndwom dɛɛdɛw;
Muhu N' a ɔnnyɛ mpo a, minyim
Dɛ ɔtse m' ayɛyi.
Na ɔabɔ m' anohoba
Ayamuyiem' dɛ monkɔ
Menkɛnye abɔfo ntow ndwom,
Osiandɛ ɔdɔ m' kɛse.

MHB 857
1 . Nyame ama hɛn Buukuu a nsɛm ahyɛ mu ma,
Wɔyɛɛ maa tsetseber do nyimpa,
Ɔdze turo bi mu nsɛm hyɛ ase kyerɛw,
Na ɔdze sika kuropɔn wie.

MHB 857
2 . Dza odzi mu yie nye Jesus ho nsɛm,
Abɔdoma a ɔnye nantwi hyɛ buw m',
Na ndwom a abɔfo towee wɔ No ho,
Nye nsɛm a ɔyɛ dɛw kyɛn ne nyina.

MHB 857
3 . Nsɛm wɔ hɔ ma awofo na mbofra,
Mpanyin a wɔayɛ krado dɛ wɔhom,
Na hɔn a wotum kenkan na hɔn a wotsie n',
Jesus ho asɛm na odzi mu yie.

MHB 857
4 . Ɔka mbrɛ osii fii Egya n' hɔ bae,
Bɛfrɛɛ Ne mba a wɔwɔ ekyirekyir,
Ɔdze nguan a wɔayew bɛbrɛ hɔn Wura n',
Asɛm a ɔyɛ dɛw kyɛn ne nyina.

MHB 858
1 . Ka Jesus ho n-sɛm kyerɛ m', 
Mepɛ metsie;
Ndzɛmba a nkyɛ mibebisa No,
Sɛ ɔwɔ ha a:
Ɔkwan nkyɛn ndzɛmba,
Epo do nsɛm,
Jesus No ho nsɛm,
Ka kyerɛ me.

MHB 858
2 . Ma mindzi kan ntse mbrɛ mbofra 
Kɔbɔɔ N' aprɔw;
Na emi so me nsa bɛka
Ne nhyira n' bi.
Ayamuyie kasa,
Adom ndzeyɛɛ,
Dze ɔdɔ hyerɛɛn
Jesus N' enyim.

MHB 858
3 . Kyerɛ m' enyinyandze a osii 
Ture no mu n';
Na mbeamudua n' a wɔdze kum
M' Agyenkwa no:
Ne yaw na Ne dɛw,
Dɛ mbrɛ wɔyɛ
Jesus No ho nsɛm n',
Ka kyerɛ me.

MHB 859
1 . David ahenkurowm' prɛko bi, 
Nantwibuw tantan bi mu,
Ɔbaatan dedaa ne ba bi
Wɔ mbowa dzidzidaka mu.
Mary nye ɔbaatan pa n',
Jesus Christ ɔnye ne Ba n'.

MHB 859
2 . Nyame, adze nyina Wura, 
Fi sor siaan asaase do;
M-bowadan ɔnye No dɔbea,
Ne dabew nye mpɔnkɔbuw,
Hɛn Agyenkwa Krɔnkrɔnnyi
Ɔnye abɔbɔfo tsenaa ase.

MHB 859
3 . No mbofraber nwanwa nyina 
Ɔyɛɛ enyidzi na setsie;
Ɔdɔe, ɔweɔn ne na brɛfo a
Ɔdaa n' abaw mu foo n' yie.
Christian mbofra nyɛ setsie,
Wɔndwe, nyɛ pa dɛ mbrɛ ɔyɛe.

MHB 859
4 . Mbofra hɛn fasusu nye No, 
Onyinii dɛ hɛnara,
Kakrabaa, m-berɛmberɛw;
Osui, serewee dɛ hɛnara;
Ntsi hɛn yaw ɔtse ma hɛn,
Na hɛn dɛw onyam' kyɛpɛn.

MHB 859
5 . Ɔnam No nkwagye dɔ no do 
Da bi hɛn enyi bohu N'
Osiandɛ abofra fɛɛfɛw n'
Nye Ewuradze a ɔwɔ sor;
Na ogya No mbofra kwan
Kɔ mbrɛ Ɔnoara oedu n'.

MHB 86
1 . NYAME Ba tumfo, daa Ɔdɔ, 
Ɔwo na hɛn yennhu W'enyim,
Yɛdze gyedzi nko suo Wo mu,
Yɛgye dza yenntum nntse ase dzi.

MHB 86
2 . Innkegyaa hɛn wɔ huntuma m';
Ebɔɔ nyimpa, ɔnntse W' ase; 
Ɔdwen dɛ wɔammbɔ n' dɛ ombowu;
Naaso ebɔɔ n', Ɔwo etsen.

MHB 86
3 . Ɔwo yɛ nyimpa na Nyame,
Eyɛ nyimpa krɔnkrɔn, ekrɔn; 
Yɛdze hɛn pɛ, yɛnntse ase;
Yɛdze hɛn pɛ nyina ma Wo.

MHB 86
4 . Hɛn nhyehyɛɛ nyina wɔ hɔn mber;
Wodzi hɔn mber na wotwa m' kɔ; 
Wɔyɛ Wo kan ho gyansenama,
Na Ɔwo, Ewuradze so sen hɔn.

MHB 860
1 . Akɔkowaba Jesus ennya adasoe; 
Wɔdedaa N' wɔ mbowa edzidzidaka mu.
N-woraba fi sorsor hyerɛɛn mbrɛ ɔda no,
Nna Jesus ada komm wɔ efuw no do.

MHB 860
2 . Anantwi no sui na Ɔba no nyanee, 
Naaso, hwɛ, oennsu, na mbom ɔdaa hɔ komm.
O Jesus, modɔ Wo; fi sor hwɛ mo do,
Tsena me nkyɛn araa kodu adzekyee.

MHB 860
3 . Ewuradze Jesus, meserɛ Wo dɛ 
Bɛn me nkyɛn na dɔ me aber nyinara,
Hyira mbofra nyina wɔ W' abaatan dɔ mu,
Na tsew hɛn ho ama yaafata Wo nkyɛn.

MHB 861
1 . O MBOFRABA, meserɛ hom dɛ hom nyina mbra,
Hom mbɛka Bethlehem nguanhwɛfo no ho;
Hom nhwɛ dza hɛn Egya pɛ dɛ hɛn enyi gye ntsi
Ɔdze aba asaase do 'nyimnyam anafua 'i.

MHB 861
2 . O hom mbɔ hom mu adze nkotow na hom nsɔr,
Hom nka hom nsa mfua, nda Nyame ase dɛ hɔn;
Mbofra, hom mfa sanku ndze ntow ndwom dɛw mu,
O hom nye abɔfo ntow ndwom, nye hɔn ndzi dɛw.

MHB 862
1 . 'NYANSAFO n' paar Jesus,
Wotuu kwan fi ekyir,
Woraba fɛfɛɛfɛw bi
Gyaa hɔn akwantu n' mu.

MHB 862
2 . Na sɛ yɛhwehwɛ No a,
Ɔbɛn hɛn koraa;
Hɛnara hɛn man yi yɛ
Hɛn Asaase Krɔnkrɔn.

MHB 862
3 . Akra a wɔsɔr bohu N'
Hɛn esutaae ho,
Wobehyia N' nkokwaa do,
Ber a adze rekye.

MHB 862
4 . Hɛn mburokwa mu, ber a
Yɛaboaboa eburow no;
Hɛn eguadzibea hɔɔ do,
Wotum hu Jesus.

MHB 862
5 . Afarfo nye N' kasa
Wɔ Etsifo Po do,
Dɛ mbrɛ nkan esuafo n'
Yɛe wɔ Galilee n'.

MHB 862
6 . Jesus ba hān asomdwee
Kuroba biara mu a,
Ne mbae no dan no ma
Ɔyɛ Bethany.

MHB 862
7 . Sɛ yɛdɔ No yie ampa a,
Ɔbɛn hɛn koraa;
'Siandɛ ɔhwehwɛ daa dɛ
Ɔtsena hɛn akoma m'.

MHB 863
1 . NGUANHWƐFO n' nyaa ɔbɔfo,
'Nyansafo n' nyaa woraba:
Ebɛn na emi abofra mowɔ?
Obegya m' efi ekyir akɔ fie?
Bea a dɛw nworaba tow ndwom bɔ m',
Na abɔfo so tow ndwom?

MHB 863
2 . Mo Wura Jesus nye m' hwɛfo,
Dɛm ntsi mirinnhia hwee:
Ɔbra basaa yi nyina mu,
Nguambaa no gu No bomu;
Nguambaa asokyewfo a wɔfom yew n',
Okyi bɔgya twe hɔn.

MHB 863
3 . Dɛm nguanhwɛfo no tsenaa
Ase esuom weɔɔn hɔn nguan,
Kesii dɛ wohum sor dɔm no a
Wɔmmberɛ annda na mbom
Wɔtoow Enyimnyam, Enyimnyam,
Dze dzii afahyɛ no.

MHB 863
4 . Christ hwɛ N'eguambaa kumaa mo do,
Ɔhwɛ m' do aber biara,
Ma maayɛ Nedze wɔ heaven:
'Bɔfo a woenwuna fitaa
Bɔtow hɔn ndwom, Enyimnyam, 'nyimnyam,
Wɔ me ntsi wɔ sorsor.

MHB 863
5 . Ewuradze, fa m' bɛn Wo ho daa,
Kɛpem dɛ me ndze bɔfora
'Bɔfo a wɔayɛ fitaa ndze
Na yɛatow enyimnyam,
Enyimnyam nyina yɛdze ama Wo,
Wɔ sorsor noho nyina.

MHB 864
1 . KAA nyimpa nyina a wɔtse
Ekyirekyir nsaase do,
Wɔ nkuropɔn nwanwa fɛɛfɛw m',
Anaa wokyin anhwea m',
Wɔyɛ kua wɔ nkokwaa do,
Nye nsaase a ɔda famu do,
Bea a mbofra nenam emo fuw m',
Hwɛ efupɔnkɔ a wɔsen.

MHB 864
2 . Binom yɛ edwuma kwaa tuntu m',
Bea a ndow dzi afow sian,
Binom nu nam nsu akɛse m,
Yɛ ha 'sukwankyɛba m';
Kaa Nyame Ne mba nyina a
Wonnyaa mpo nntsee nokwar a 
Ofi Jesus hɔ ba no,
N'asɛm n'enyimnyam no.

MHB 864
3 . Nyame nhyira mbanyin na mbaa a
Wɔsom No wɔ po ekyir;
Nyame mfrɛ pii nka hɔn ho
Ma amanaman eenya fahodzi,
Kɛpem dɛ ekyirekyirfo a
Wɔwɔ ananabea n'
Bɛtse N'ahenman n' ase,
Na wɔaba N'adom mu.

MHB 865
1 . MEKENKAN asɛm dadaw dɛɛdɛw bi no a,
Ɔfa mbrɛ Jesus wɔ wiadze n'
Osii frɛɛ mbofraba kaa No nguaakuw ho no a,
Me yamu ara a nkyɛ mekaa hɔn ho;
Me yamu a nkyɛ ɔdze Ne nsa too me tsir do,
Na ɔtserɛɛw Ne nsa mu baam me,
Na nkyɛ meehu N'enyim serew ber a ɔsee dɛ,

MHB 865
23 Hom mma mbofra no mbra Me nkyɛn no!.

. Naaso sesei mpaabɔ m' m'bɔkɔ n'ananadze,
Na makɛserɛ N' No dɔ no bi;
Na sɛ nokwar m' mohwehwɛ N' yie ase ha a,
M'bohu No atse Ne ndze wɔ sor,
Bea fɛɛfɛw no a ɔakɔ rikesiesie dze ama
Hɔn a woeguar hɔn dze hɔn bɔn akyɛ hɔn n';
Na mbofra papa pii rihyia mu wɔ hɔ,
Yinom na ahenman n' yɛ hɔndze.

. Naaso mpempem a wokyin hwehwe ase,
Nntsee dɛm ɔsor fie no nka;
Mepɛ dɛ wohu dɛ kwan wɔ hɔ ma hɔn nyina,
Na dɛ Jesus ato nsa afrɛ hɔn.
Mokɔn dɔ 'nyimnyam ber no mu dɛw no,
Dza ɔyɛ dɛw, ɔhyerɛn, dzi mu,
Ber a mbofra pa a wofi wiadze nyina 
Bokogu N' bomu na oehyira hɔn n'.

MHB 866
1 . BER a Salem abaatan
Dze hɔn mba kɔr Jesus hɔ n',
N'esuafo n' dze ebufuw see hɔn dɛ 
Wonfi hɔ wɔnkɔ.
Na Jesus hun hɔn ntsɛmara,
Na ɔyerɛɛw N'ano na ɔsee hɔn dɛ,
Wɔmma mbofraba no kwan ma wɔmbra
Me nkyɛn.

MHB 866
2 . Hɛn Agyenkwa n' kyerɛɛ ɔdɔ
Dɛ ɔyɛɛ mbofra n' eetuu;
Na mpempem bi so wɔ hɔ a
Hɔndze wɔnntsee Ne dzin no;
Agyenkwa pa, yɛsɔr a tsie hɛn,
Ama ese hɔn dɛ, Wɔmma 
Mbofraba no mbra Me nkyɛn a, wɔaatse.

MHB 866
3 . Ɔnnkɛkyɛr na aman nyina
Do abosonsɔrfo eetsie
Na woeedzi W'asɛm no do
Aatow hɔn abosom egu;
O fi sor hyerɛn wɔ hɔn do;
Yi Woho kyerɛ dɛ ɔdɔ Nyame;
Agyenkwa pa, kyerɛ hɔn ma wɔmbra 
W'nkyɛn.

MHB 867
1 . Daa daa nyina yɛtonton Wo, 
Ber a adze akye bio,
Yebu ntwɛr wɔ fie hyira Wo,
Wɔ adzekyeem' adom ho.

MHB 867
2 . Daa daa nyina yɛtonton Wo, 
Ber a yeetu hɛn ndwom wɔ skuul,
Dabaa yɛdze W' ayɛyi hyɛ
Dwumadzi ase, yɛdze wie.

MHB 867
3 . Daa daa nyina yɛtonton Wo, 
Wɔ hɛn ndwomm' ana yɛada;
Abɔfo tsie, wɔweɔn hɛn,
Christ no nguambaa anago nyina.

MHB 867
4 . Daa daa nyina yɛtonton Wo, 
Nnyɛ ayɛyi nsɛm mu nko;
Nokwardzi na setsie mu so
Yɛkyerɛ Woara W' enyimnyam.

MHB 867
5 . Daa daa nyina yɛtonton Wo, 
Dɛ ɔnam Jesus ara ntsi
Yɛdze abotar sɔw mfom nyina,
Na yeku ɔbɔn biara.

MHB 867
6 . Daa daa nyina yɛtonton Wo, 
Gyedɛ hɛn nda bɔ adze,
Gyedɛ yɛhom fi hɛn berɛm',
Yɛrotweɔn Wo da n' asomdweem'.

MHB 868
1 . AGYENKWA pa nokwafo,
Gye m'adwen na dzi do tum;
Nyansa na pɛ a mowɔ no,
Hyira do, yɛ do kwangyafo.

MHB 868
2 . Ber a murusua nwonma yi
Jesus Christ, meserɛ W', bɛn me,
Kaakaa me, bue m'adwen mu,
Monhwehwɛ nyimdzee mminya.

MHB 868
3 . Na mowɔ ɔbra ntsetsee ase;
Ma menyɛ no W'adom mu;
Moroboa m' ho ama ɔbra akodzi;
Ma menyɛ no Wo tum mu.

MHB 868
4 . Ɔwo ama m' adwen na ɔkra;
Medze bɛyɛ edwuma ama Wo:
Ɔwo wui ma maatsena ase;
M'ahom nyina medze ma Wo.

MHB 868
5 . Meper, m'adwendwen, mo sua m',
Ma mindzi Wo pɛ no do,
Kɛpem dɛ mibedzi mu
Ama W'edwuma na Woara. Amen.

MHB 869
1 . AYƐYI nka Nyame a ɔdze dɔ a ɔnnkyea
Dzi hɛn enyim wɔ hɛn dwumadzi m' fi ɔsɛɛ mu;
Ohue asomdwee na ahonya a yɛmmfata,
Dua N'ayamuyie nsa mu ma hɛn daa.

MHB 869
2 . Edwumayɛ, dɛw na awerɛhow etwa m';
Hwɛ, ewiei no, yɛtwe bɛn Wo, sɔr Wo,
Sesei a hɛn ndaamba abrabɔ nnyaa mmbaa yi;
Mbofrasɛm etwa m', na mpanyinyɛ wɔ kan.

MHB 869
3 . Akra Guanhwɛfo, O nkwagye abotsen,
Fa Wo nhwɛdo a ɔnnsakyer no hwɛ Wo nguan,
Ka hɔn hɔ m' dɛ mbrɛ wɔyɛɛ dze sɔɔr Wo no,
Ansaana hɔn ntamu atsetsew ndaamba.

MHB 869
4 . Kaansa hɛn nyina nnkehyia mu wɔ fakor bio,
Kaansa ɔbra akodzi m' tsetsew mpo a,
Hɛn Gyefo yɛ kor, na, hɛn Egya yɛ kor,
Ka hɛn bɔ m' wɔ gyedzi na akoma mu.  Amen.

MHB 87
1 . JESUS dze N'adom nyina ba, 
Ɔbɛgye asehwefo;
Hɛn 'nyimnyam enyidado,
Jesus ba bɛma hɛn do.

MHB 87
2 . Ma enyikan abo nsea m',
Ma Abraham mba mbɔ ose;
Yenyi hɛn Hen brɛfo ayɛw,
Nda N' ase, ndzi dɛw, ntow ndwom.

MHB 87
3 . Ɔayɛ hɛn nkwagye ho edwuma, 
Ɔafa hɛn akra ndɔmmum,
Ɔdze hɛn abrɛ Nyame,
Ɔdze No bɔgyaa ahor hɛn.

MHB 87
4 . Afei yɛyɛ Nedze koraa,
Hom nnantsew dɛ ekan mba;
Ɔnnkɛkyɛr na yeenya adom,
Akoma pa, ma yeehu No.

MHB 87
5 . Yɛbenya hɛn frɛ akatua;
Yebedzi Nyame ekyir,
Enyigye, dɔ na asomdwee,
Krɔnkrɔnyɛ bɛhyɛ hɛn ma.

MHB 870
1 . Ewuradze, fa Wo nhyira dom hɛn, 
Yebehyia mu bio wɔ ha;
Ma yentu anamɔn nkɔ kan
Wɔ Wo dɔ, gyedzi na surom';
Bɔ hɛn ho ban
Dɛ ebɛn hɛn daa nyina.

MHB 870
2 . W' ehumbɔbɔr ho yɛsɔr Wo, 
Edze dom hɛn kwan nyinam',
Nyame yetwa hwe W' enyim bio
Ma hɛn edwuma nkɔ do daa
Ma hɛn sunsum
Na adwen nnya W' akyɛdze pa.

MHB 870
3 . Ma fidua mu enuadɔ ntsim 
Akoma biara mu daa,
No tum nkyerɛkyerɛ hɛn ma
Yenyi pɛsɛankonya akwa
Ndu dɛ Wo mba
Bohu dɛ hɔn Egya nye W'.
    
       Mpaamudzi

MHB 870
4 . Nyame fa Wo nhyira gya hɛn kwan,
Yɛda ase na ehumbɔbɔr;
Fa nnuhofo nyina mfom kyɛ hɔn;
Wonnya mber mfa ntsen dza asɛɛ n'
Na mma Wo mba
Mmfom Wo Sunsum ara bio.

MHB 870
5 . Ma Wo Sunsum pa no nkenyan 
Ndzepa biara a yeenya n' ha,
Na dza ndzebɔn dze na nyina nsɛɛ,
Fa Wo tum kɛse n' siw ano,
Na yɛmper daa
Nnya nyimdzee na dɔ mapa.

MHB 870
6 . Egya baatan, kora hɔn a 
Worinnhyia mu bio wɔ ha;
Ma dza woedua n' nsow aba pa
Bafuu ofi ber to ber;
Hɔn a wɔresan n'
Nnyɛ anokwafo nsen nkan' n'.  Amen.

MHB 871
1 . HƐN dwumadzi na hɛn agodzi m',
Jesus, 'nye hɛn ntsena daa;
Aber nyina yɛmbɔ mbɔdzen
Ndzi nokwar, ngyina mma Wo.
     Dɛm n' na yebotum atow dɛ
     Yɛyɛ ɔhen no Ne mba.

MHB 871
2 . Ma yendua Wo tum do nhyɛ
Ebufuw na atorsɛm do,
Adwembɔn na ndzeyɛɛ bɔn,
Nye dza Ɔwo kyir nyina so.

MHB 871
3 . Jesus, fi W'ahengua do
Fa Wo dɔ no hyɛ hɛn ma,
Ama obiara eehu dɛ 
Nyame pa, yɛyɛ Wodze.

MHB 871
4 . Yɛyɛ Ɔhen no Ne mba,
Hom mma yendzi nokwar mma N',
Na yɛnsɔ N'enyi daa daa,
Hɛn dwumadzi na hɛn agodzi m'.

MHB 872
1 . YEHYIRA Wo, Nyame, dɛ dɛm bra yi ara
Tum ma ahomgye na dɛw wɔ no kō mu;
Asaase, ndua, po, fua na nsunyiwa ntsi
Edwuma na adzesua biara a ɔdze ba ntsi.

MHB 872
2 . Dɛ hɛn Pisgah ma hɛn nokwar fofor a,
Mber rokɔ n' ɔma mbahun foforyɛ;
Dɛ yɛnye nyimdzefo na enyansafo a
Wɔtse sor ndwom ngyegyee yɛ fɛkuwbɔ.

MHB 872
3 . Nyimpa berɛ mu enyadze biara ntsi;
Dza amandɔfo yɛ na akyerɛwfo ka ntsi,
Wɔ dadaw kan a ɔda tsetsesɛm edzi ntsi,
'Nyidar fofor a mber danee dze ba ntsi.

MHB 872
4 . Yendzi nokwar mma hɛn nkandzea yinom,
Nnya 'nyidar, 'hoɔdzen na dɛw fofor daa,
Nyɛ 'setsie mma ɔsor ndzɛmba nko daa,
Onntwa m' da, Mbra a Otumfo Dɔ ahyɛ no.   Amen.

MHB 873
1 . Nyame dɔyɛfo a W'ehumbɔbɔr 
Dom hɛn fie kan na enuadɔ,
Fa hɛn nguankuw gu W' abaw mu,
Dɛ mbrɛ eyɛɛ n' tsetsebaado n'.

MHB 873
2 . N-dze a yɛdze tow ndwom yɛserew, 
Ma hɛn fie yɛ enyigye yi,
Yɛdze tow ndwom yi Wo ayɛw a,
Aso, Ewuradze, innketsie hɛn?

MHB 873
3 . Ɔbram' nhyira na awerɛhow ntsi, 
Enyigye a wɔtse ase n-tsi,
Nye hɔn a woewu nyina ntsi,
Yɛda W' ase, hɛn Egya pa.

MHB 873
4 . Hɛn mber pam' dɛw a etwam' ntsi, 
Enyigye a yɛwɔm' sesei ntsi,
Hɛn bra n' ewimbir mu kan ntsi,
Yɛda W' ase hɛn Egya pa.

MHB 873
5 . Ma W' adom mbɔ hɛn ho aprɔw, 
Ma W' ehumbɔbɔr mbra hɛn do,
Ma W' asomdwee ntsena hɛn nkyɛn
M-berantsen nyinara mu.    Amen.

MHB 874
1 . YI hɛn suro kɔ!
'Nyigye da no a wɔwoo
Nkwagye dzifo bi n' aba ampa!
Mifi Jehovah mu,
Na mehyɛ N' enyimnyam,
Na medze adwontow san so kɔ N' hɔ.

MHB 874
2 . Mekamfo W'adom
Dɛ ofi m'ahyɛse n'
Ɔabɛn, atwe me, abɔ m' ho ban;
Ɔwo agye m' bɔn mu
Ara dze ebodu ndɛ 
Na minyim dɛ edze m' bodu ewiei.

MHB 874
3 . O daa daa dadwen,
Nsɔhwɛ, na mfir horow
Wo nsa egya me abamba afa mu!
O nhyira beberee na 
Domfo Nyame dze ama,
Ɔnye mbɔbɔrhu a ɔyɛ fofor daa.

MHB 874
4 . Mbɔbɔrhu bɛn nye 'i?
Na dɛw tsebea so bɛn a!
M'enyigye dɔɔ so a onnyi kabea;
Dɛ modɔm Wo kuw no,
Na wɔakan me afora hɔn 
Dɛ menye hɔn ntsena nkesi wu m'.

MHB 874
5 . Medze enyidzi na
'Yɛyi ma adom Egya,
Ɔba no na Sunsum Krɔnkrɔn no;
Edwuma a ohia no,
Ɔahyɛ me ma mayɛ,
Na midzi dɛw pii dɛ wɔwoo me.

MHB 874
6 . Medze dɛw kɛse
Tu me bra nyina dze
Bɔ me Nyankopɔn No ho dawur;
Ɔsɛ dɛ meyɛ 'yi,
Dɛ medze ma Jesus
Ne dɛw na No nkwagye no tahye.

MHB 874
7 . Mo nkwa nda a aka n',
Medze beyi N' ayɛw;
Ɔno na owui gyee wiadze nyina;
Mbrɛ me nda tse biara,
Odzi wɔ m' Pomfo no,
Na meetu ne nyina esi hɔn ama No.

MHB 875
1 . Ahomka fi nye mbrɛ wɔdɔ wo kɛse, 
'Wo, Nyɛnko pa, adasa Agyenkwa,
Na wɔdze Wo tsena mpanyin tsenabea
Wɔ ahɔho a wɔba hɔ nyina mu.

MHB 875
2 . Ahomka fi nye mbrɛ beenu abɔ mu 
Ayɛ kor gyedzi na enyidar mu,
Ma owu nkotoo na otum paa hɔn mu,
Na ɔno mpo nntum nnsɛɛ koryɛ n' koraa.

MHB 875
3 . Ahomka fi nye bea a wɔdze no mu mba 
Hyɛ Wo nsa wɔ gyedzi nye mpaabɔ mu,
Na Ɔwo, hɔn Damfo, ifi sor weɔn hɔn,
Na ehwɛ hɔn do kyɛn mbrɛ na bɔhwɛ.

MHB 875
4 . Ahomka fi nye mbrɛ obiara som Wo 
Ahobrɛadze mu wɔ no dwumadzim',
Dze kodu dɛ fam' dwuma nyina ho tsew,
Dɛ wɔdze rema Wo, Ewuradze.

MHB 875
5 . Ahomka fi nye beebi a werɛ mmfir Wo 
Ber a enyigye na dɛw abor do;
Ahomka fim' na wɔdze sunsum pirafo
Brɛ Wo, Duyɛfo, Werɛkyekyefo.

MHB 875
6 . Dze kɛpem dɛ sɛ wiadze dwumadzi sa a, 
Hɔn nyina behyia Wo wɔ sor fi n' mu,
Mbrɛ ifir bae, na efowee kɔree no,
Ɔdɔ na asomdwee domankoma fi n'.

MHB 876
1 . NYAME a ewɔ mbea nyina
Na eboa hɔn a wɔdan Wo,
Anafua 'i bra me mpa ho
Besi adwembɔn nyina mpa;
Fa Wo nsa to me kra do,
Ɔwo m' mbusu ber Nyame,
Dzi m'atamfo, hɛll, wiadze
Na abɔdze mu tum nyina do.

MHB 876
2 . Yi me fi wiadze akɔndɔ m',
Ma m' honam mu fahodzi,
Fa tum pa kɛse twe me
Kra fam Woara Wo ho daa;
Mo Wura, yi Woho kyerɛ me.
Fa dɛw ahobow hyɛ m' ma,
Sɛ minyan a, ma mentse W' nka,
Ma monsoɛr Wo su no mu.

MHB 876
3 . Ma minnya Wo nkwa m' kyɛfa,
Wo krɔnkrɔnyɛ n', ma me bi,
Kɛtseankyɛ meehu n' yie dɛ
M'Agyenkwa aba m'akoma m'!
Na meehu Wo dɛ medze,
Kɛtseankyɛ maayɛ W' etuu!
Maabɔ sunsum mu bra nko
Dze ahyɛ Wo nko enyimnyam.

MHB 876
4 . Eso sɛ ihia me kra
Ansaana adze akye a,
Mo Wura, ma m' kra n'apɛdze,
Dɛ m'bedzi mu dɔ m' 'nafua 'i;
Wie Wo dɔ dwuma kɛse n',
Twa no tsia wɔ tsenenee mu,
Ma memfata sor noho,
Sakyer m' na munwu
Asomdwee m'.    Amen.

MHB 877
1 . MBRƐ Wo mbɔbɔrhu si fua m' a!
Wɔntonton Wo dzin afebɔɔ!
Mefɛr dɛ m'bɔkrɔn wɔ bra mu,
Akowaa bi a ɔkyɛn no Wura!

MHB 877
2 . Ohia na yaw tsɛɛ mo Wura,
Na amandzehu bra nko na ɔbɔe;
Nyankopɔn Ba, Nyimpa Ba no,
Ennya Ne tsir mpo tobew da.

MHB 877
3 . Naaso hwɛ, oesiesie beebi
Ama me, na abɔfo weɔn me;
Ampa, Noara gya m' abamba,
Siesie me mpa na ɔma meda.

MHB 877
4 . Jesus weɔn me; mo suro, kɔ!
Ebɛn puhim Tsetse Botan n'?
Wo domankoma dɔ abaw no mu
Medze moho to hɔ da sɔnn.

MHB 877
5 . Ber a ewɔ me nkyɛn dɛm yi,
Woana botum asɛɛ me nda?
Muhoro bɔn, wiadze na hɛll mpo;
Motwer m'Agyenkwa No bo mu.

MHB 877
6 . Mohom Tumfo n' No nwin ase,
Mo nkrumsi pa, me haw so twa;
Ɔwo mo Wura a me kra twer Wo n'
Bɔkora m' asomdwee mapa m'.

MHB 877
7 . Edɔ dɛ efa m' yɛ Wodze,
Sesei na daapem nyina so;
Ɔwo nnkɛpa 'kra bɔbɔnyi a
Ɔtwer Wo turodoo daa no.

MHB 878
1 . Nyame hɛn mboa mber a ɔasen, 
Hɛn ndaamba enyidar,
Hɛn sumabew wɔ ehumtu ber,
Hɛn domankoma fi.

MHB 878
2 . W' ahengua no no nwim ase 
Na yɛbɛda ho ahyɛ;
W' abaw no nko mpo ɔdɔɔ so,
Obotwitwa agye hɛn.

MHB 878
3 . Ansaana wɔreyɛ nkokwaa, 
Mbrɛ Wonnyae mmbɔɔ wiadze
Ofi tsetse eyɛ Nyame,
Eyɛ so afebɔɔ.

MHB 878
4 . M-fe apem yɛ W' enyi do 
Dɛ da kor a ɔasen,
Ɔyɛ tsia dɛ anago sum
Na anapa kan ehyiae.

MHB 878
5 . Adasamba a wɔtse wiadze 
Na hɔn dadwen nyina,
Ɔnnkyɛr biara na wɔapem kɔ,
Wɔayew hɛn enyi do.

MHB 878
6 . M-ber soa ne mba nyina kɔ 
Dɛ esu a ɔrepem;
Wɔhera dɛ mbrɛ adaaso hera
Ber a adze rekye.

MHB 878
7 . Nyame hɛn mboa mber a ɔasen, 
Hɛn ndaamba enyidar,
Yɛtse nkwa mu yi wowaw hɛn,
Yɛ hɛn fi a onnyi ewiei.   Amen.

MHB 879
1 . Nyame ngye hɛn Hen pa, 
Hɛn Hen kunyin nnyin nkyɛr,
Nyame ngye Ɔhen!
Ɔmma n' konyimdzi daa,
Ahomka nye enyimnyam,
Ma ɔnhwɛ ɔman do nkyɛr;
Nyame ngye Ɔhen!

MHB 879
2 . Wo nsam' nhyira papa n', 
Kyɛw nye yi, wora gu no do
Ondzi hen nkyɛr,
Nkyɛ ɔaawowaw hɛn mbra,
Ma daa hɛn so yɛdze
'Koma na dɛw yaatow
Nyame ngye Ɔhen!

MHB 88
1 . YƐNAM gyedzi do nyim ampa,
Nyame Ba no aba,
Ɔada Noho edzi wɔ ha,
Na Ɔtse hɛn akoma m';
Ɔnam N'adom nye No dɔ mu 
Ama hɛn nyina ntseasee, 
Dɛ yɛnhwɛ ɔsor nhu No dɛ 
Sor nye asaase Wura.

MHB 88
2 . Yɛtonton Nyame Otumfo, 
Ɔno a obi ammbɔ No, 
Ɔno nye daa nkwa nsunyiwa, 
Yɛsɔr No daa nyina;
N'amayɛ no mu na yenya
Enyigye a ɔnnsa da,
Yɛbɛtsena ase wɔ N'enyim dɛ 
Nkonyimdzifo daa nyina.

MHB 880
1 . NYAME nhyira hɛn man,
No sor bambɔ nsa no
Nhyira hɛn mpoano;
Asomdwee mu ntserɛw.
Ɔtamfo ndan nyɛnko,
Na Ghanaman yiedzi
Eenntsim ɔko do.

MHB 880
2 . Nyame, fa ahoɔdzen na
Pɛrpɛr ma Ɔmampanyin;
Ma n' tum n'aber m';
Fa nyansa kɛse fi
Sor nunu n'adwen daa,
Na ɔman no ndɔ no
Wɔ n'aber do.

MHB 880
3 . Ma pɛrpɛr na mbra pa
Ntsim n'amambu ber mu,
Hyira hɛn man;
Adehye, konyim man,
Fahodzi asaase,
Yɛsɔr dɛ sor Nyame
Nserew nkyerɛ wo.

MHB 880
4 . Nnyɛ hɛn man yi nko bi;
Nyame mbɔbɔrhu no,
Nka mbea nyina;
Nyame mma aman n' nhu dɛ
Wɔyɛ enuanom, ampa,
Na wɔbɔ ebusua kor,
Wɔ wiadze ha.

MHB 881
1 . EWURADZE, ber a yɛrosɔr ma
Wiadze nyimpa nyina yi,
Tsie hɛn wɔ hɛn awobea ntsi,
Bea a yɛdɔ n' mbordo no.

MHB 881
2 . Hɛn egyaam ndakamaa wɔ ha,
Ha na hɛn nkorɔfo tse;
Hɛn mba so: na yebesi dɛn
Adɔ beebi kyɛn ha?

MHB 881
3 . Bɔ hɛn ahe ho ban ma hɛn,
Na dom hɛn asomdwee;
Ma hɛn nkurow nya prɔmprɔmyɛ,
Hɛn mfudze nyɛ bafuu.

MHB 881
4 . Dua nyimdzee nye nokwar ho dɔ m'
Ka hɛn na Ɔwo bɔ mu;
Na ma hɛn mbepɔw na mbɔnsa
Mbɔ m' nhuhor fahodzi.

MHB 881
5 . Aman nyina Ewuradze;
Hɛn man hyɛ Wo nsamu;
Ma onsuma Wo mu, ntwer Wo,
Dɛ ne daapem Nyɛnko.  Amen.

MHB 882
1 . 'SAASE, dzi dɛw wo tum Nyame m',
Yɛ setsie ma No, som no yie,
'Wo na ahotsewfo bɔ ndze ma W';
'Saase nnsuro, dzi dɛw Nyame m'.

MHB 882
2 . W'enyi bɛgye na nhyira aka w';
Wo dɛw na asomdwee bobu do,
Nyew, ɔdɔ nye wo bɛtsena
Kesi sor Ahenman ne mbae.

MHB 882
3 . Ɔdze wo bɔn pii no bɛkyɛ w',
Kaa No dɔ a ofi tsetse no,
Fa N'akwan do, kamfo N'asɛm,
Na sie No nokwar no daa daa.   Amen.

MHB 883
1 . ƆHEN domankoma tsɛmbuafo,
Ewuraam Wura 'hemfo Hen,
Fa W'atsɛmbu gya nyikamfo n',
Hyew man yi mu dza omuo no;
Fa W'atsaban mu yarsa no
Numa n'amantam nyina.

MHB 883
2 . Abɔbɔfo n' da ho rohwɛ
Ahotɔ dɔnhwer no kwan;
Na nkuropɔn m' begyabegya
No retsea mu dɛ bɔn ngyaa;
Na efiefi nye ndɔtɔ ase
Totɔ serɛ asomdwee.

MHB 883
3 . Nyame, sɔw W'edwuma n' ano,
Fa nkrantsee paa hɛn sum mu:
Fa W'asɛm ne mayɛ no mee
Wiadzefo a kɔm dze hɔn no;
Fa Ewuradze enyimnyam n'
Tsew ahenman mba no ho. Amen.

MHB 884
1 . YEBU ntwɛr wɔ W'ahenguan' enyim,
Ma hɛn tsibowa ma yɛmfa nhu,
Na adwen-har ma yɛmfa ntse
W'asotwe nsa no ase yie;
Sɛ yaw na fɛr no tse dɛn mpo a,
Hɛn Egya, twe hɛn bɛn Wo nkyɛn.

MHB 884
2 . Hwehwɛ akoma m' ma hɛn nokwar,
Yɛmfa obiara ne kyɛfa mma n';
Yemfi enyigyedze akɔndɔbɔn m',
Yemfi bɔn a ɔma akoma yɛ mberɛw m';
Twe hɛn, na fa Wo poma no
Kyerɛ hɛn na yenhu hɛn mfom.

MHB 884
3 . Hɛn kasaa na ndzeyɛɛ no bɔn,
Mpirenyim ho apɛbiakyerɛ;
Enyitsew bɔn a wɔfa do
Daa dze bu ekotobɔfo;
Na hɛn bra a no botae nn-hyerɛn,
Hɛn Wura, yɛserɛ, fa n' nyina kyɛ hɛn.

MHB 884
4 . Ma gya dzendzen a ɔpo kra n'
Ntsew hɛn bɔbew mu sunsum ho:
Hyew bɔn na tu enyimguase ase;
O Nyame! Ka hɔn ho ogya n' mu;
Ma yempue dɛ nyimpa fofor,
'Hotsewfo, nokwar, nyimdzefo.  Amen.

MHB 885
1 . HOM mfa akoma kor ndzi dɛw ndɛ,
Hom mfa dɛw kɛse ntow ndwom,
Ndzi dɛw, nyi hɛn Wura tumfo ayɛw,
Nyia N'abasa ama nkwagye n',
No dɔ dwuma no bɔ
Ne kɛseyɛ dawur;
No nkotsee nye Nyame a,
Ɔakyerɛ No mbɔbɔrhu;
Wɔmma N'ahotsewfo nsɔr N'.

MHB 885
2 . Mbusu ber mu yesui frɛɛ No n',
Otsiee hɛn mbɔbɔr su no,
Dza osi biara mu, hom ntwer No.
No dɔ ma yetsim bra mu;
Yefi akoma m' bɔtow
Konyimdzi ndwom ama N';
Sesei ndze nyina nse dɛ,
Wonyi hɛn Nyame ayɛw,
N'ahotsewfo nyi N' ayɛw.

MHB 885
3 . HOM mfa akoma kor ndzi dɛw ndɛ,
Hom mfa dɛw kɛse ntow ndwom,
Ndzi dɛw, nyi hɛn Wura tumfo ayɛw,
Nyia N'abasa ama nkwagye n',
No dɔ dwuma no bɔ\nNe kɛseyɛ dawur;
No nkotsee nye Nyame a,
Ɔakyerɛ No mbɔbɔrhu;
Wɔmma N'ahotsewfo nsɔr N'.  Amen.

MHB 886
1 . NYAME, yɛba bɛgye
W'adom mbɔbɔrhu no;
O tsie hɛn mbɔbɔr su,
Na mmfa W'enyim nnsuma!
     Ewuradze, tsen Wo nsa kɛse n',
     Kora hɛn awobea Ghana.

MHB 886
2 . O Dɔm Ewuradze, soɛr;
Twe Wo dzin ho nyinkun,
Na pam bɔn a ɔhyɛ fɛr n'
Fi hɛn man yi nyina m'.

MHB 886
3 . Hue W'akyɛdze etsitsir n'
Fi sor dɛ nhyira pii,
Ama yeehuhor Wo,
Eeyi Wo ayɛw mbordo.

MHB 886
4 . Hɔn a ama hɔn tum no,
Fa sor nyansa ma hɔn,
Ma wɔnyɛ W'asomfo,
Mbu man tsenenee mu.

MHB 886
5 . Fa dɔ ne gya krɔnn no
Nunu Wo Ba N' Asɔr n';
Kyekyer hɔn bɔ mu bio,
Na nkwa na nokwar mbra.

MHB 886
6 . Fa adom na tum hyehyɛ 
Wo nguankuw do asɔfo,
Ma hɔn gyedzi nye ndam
Ma wɔnyɛ asɔfo pa.

MHB 886
7 . O ma yɛndɔ Wo fie
Na yɛntsew Wo da ho,
Mfa hɛn anohobadze
Nye hɛn 'nyidzii mbrɛ Wo.

MHB 886
8 . Ma hɛn asomdwee, hɛn ber mu',
Mma tamfo biara mmbɛn,
Mma yɛmmfa emumuyɛ
Nngu W'ahentum ho fi.

MHB 886
9 . Yɛyɛ mberɛw, tsew etua,
Naaso yɛyɛ Wodze;
Yɛnnkɛfrɛ 'biara dɛ
Hɛn Nyame gyedɛ Ɔwo.   Amen.

MHB 887
1 . HƐN egyanom Nyame, Ɔwo na
Hɛn egyanom sui frɛɛ W' mbusu m',
Na Ɔwo maa wohun Wo tum nsa n'
N'anwanwandze a otum yɛ no.
Wosui tɔɔ Wo do, na itsiei;
Wɔfrɛɛ Wo, na egyee hɔn nkwa:
Ndɛ, hɔn mba so, yɛtwe bɛn Wo 
Yi Wo dzin ayɛw, serɛ Wo mboa.
     Dɔm Ewuradze, ma Wo nsa do,
     Bɔ hɛn man ho ban, hyira hɛn.

MHB 887
2 . Ewuradze, ahentum n' Wodze a,
Na idzi ndzɛmba nyina do;
Sɛ Ɔwo ehyɛ a, ahemfo na
Aman soɛr anaa wɔhwe ase.
Ma boka nye anee nsupruw
Nyina so mbɔ m' ntow ayɛyi
Mma Wo, dɔm Nyankopɔn kunyin,
Nnyɛ hɛn bi à a na mbom Ɔwoara a.

MHB 887
3 . Sɛ W'adom bɛma yɛahyerɛn
Wɔ ndaamba ber bi a ɔreba a,
Ɔno yɛserɛ Wo, boa hɛn
Ma yɛnhwehwɛ W' mboa, ntonton Wo:
Yɛnnsɛ wɔ kasa na awoo mu,
Mbom yɛbɔ m' som W'ahengua enyim,
Na hɛn Egya Ne nyɛe dzi hɛn 
Nyina do wɔ wiadze nyina. Amen.

MHB 888
1 . O AHEMFO Hen na dɔm Wura a
W'ahengua Wɔ sorsor,
Na ɔtra asaase do aman nyina,
Ɔsor nsordaafo no,
Hɔn a woedzi mu n' hɔn esunsum
Na wotum tow Wo ndwom,
Na hɛn, Wo mba so yɛsom Wo a,
Ayɛyi nyina yɛ W'dze.

MHB 888
2 . Ɔwo a edze Wo nkorɔfo fiir edzi
Na igyaa adaduafo;
Edze po ato hɛn asaase
Yi n'anaafo afamu ara,
Na ayɛ ha dɛ bea krɔnkrɔn,
Bea a sika nkanea hyerɛn,
Na nyimpa akoma dze dɔ weɔn
Apam adaka no.

MHB 888
3 . Ɔwo a edze nworaba apetse wimu,
Dze ada W'adwen edzi,
Na edze adom pii abɔ hɛn man
Yi abɔtsir mapa;
Wo mbɔbɔrhu, yenntum yɛnnkan!
Wo dɔ, W'adom, nhwɛdo;
'Yinom bor hɛn hia nyina do,
Ɔtra hɛn mpaabɔ mpo.

MHB 888
4 . O ahemfo Hen, dɔm Wura,
Egyaam na hɛn Nyame
Ka hɛn ho; na sɛ ehum bi
Rubotu hɛn ndaamba a,
Ma Wo dɔ n' nhwira mununkum n' mu,
Mpepa hɛn nyinsuwa,
Gya hɛn fa mber pa m' kɔ heaven
Da a ɔmmbɔ adze no mu.

MHB 889
1 . EGYAAM Nyame a ifi tsetse,
Hɛn akodzi mpasuar do Sahen,
Wo tumdzi ase na yedzi nyim,
Eehum na aaham nyinara do;
Dɔm Ewuradze, ka hɛn ho,
Amma hɛn werɛ eemmfir da!

MHB 889
2 . Gyigyeegye na ntseamu n' bɔ adze,
Supifo na ahemfo no kɔ;
Wo tsetse afɔr no tsim hɔ,
Akoma a abobɔ na abotow.
Dɔm Ewuradze, ka hɛn ho,
Amma hɛn werɛ eemmfir da!

MHB 889
3 . Hɛn nsordaafo kɔ akono
Kodum anhwea m' na akoko do gya;
Naaso hɛn ndeda hyerɛpɛɛ nyina
Tse dɛ Nineveh na Tyre dze n'!
Aman Tsɛmbuafo, fa kyɛ hɛn,
Amma hɛn werɛ eemmfir da!

MHB 889
4 . Sɛ hɛn eyiedzi kɔ hɛn tsir mu,
Ma dɛm ntsi yɛhyɛ ase horan.
Dɛ mbrɛ ɔyɛ a aman nkaa no a,
Wɔnnto hɛn koraa mpo n' yɛ n';
Dɔm Ewuradze, ka hɛn ho,
Amma hɛn werɛ eemmfir da!

MHB 889
5 . Na abosonsɔr akoma a
Ɔtwer ndadze etur na nkrantsee,
Mbanyinndam hun a onntum nngyina,
Na ɔroweɔn a ɔmmfa Wo nnweɔn,
Ntuw gyangyan na nkwanseasɛm so -
Ewuradze, dom hɛn tsia yinom.

MHB 89
1 . CHRIST, m'enyidado fapem, 
Christ, me dɛw no nsubura,
Ma menda ho ntsena WO mu; 
Memfa m'ahoɔdzen nsom WO.

MHB 89
2 . Ma Wo dɔ n' ndzɛw m' akoma m', 
Fa Wo ho suro hyɛ mo mu;
W'ayɛyi nyɛ mo botae,
W'anoyerɛw nyɛ m'enyigye.

MHB 89
3 . 'Mandzehu ba m'akwan mu, 
Na ɔbra n'ehum tu me a,
Ma W'ehumbɔbɔr enyiwa n'
Nhyɛ me nkuran wɔ sum ber mu.

MHB 89
4 . Konyimdzi fi Wo dzin m' ba
Bɛhyɛ sor dɛw ndwom no ma a, 
Ma mentse nka bi wɔ m' mu, 
Dwumadzi nye dɔ nhyɛ m' ma.

MHB 89
5 . 'Bra ne dɛw, m'bɛkamfo Wo, 
Wo nsɛmpa bɛhyɛ m'ano; 
Wo kan no m'bɔsɔ n' daa nyina, 
Na m'botu sum ndwuma nyina.

MHB 89
6 . Adom mbordo nsunyiwa, 
Ma minnya dza mihia kwa; 
Kɛpem mewie adasa bra n',
Menkyerɛ dɛ metse ma Christ.

MHB 89
7 . Motwer Wo bɔgyaa n' ampa, 
Biribi nnkɛhaw m'akoma; 
M'botwa nsuyirii no sɔnn,
M'bodua 'Manuel bea n' do sɔnn.

MHB 89
8 . Dɛm a, bue me abow no, 
Ma monkɔ kan bea no do;
Mehu dɛ m'tse ma Christ yi,
Munhu dɛ owu yɛ m' mfaso.  Amen.

MHB 890
1 . APONKƐSE, hom mbuebue yie,
Hom nhwɛ, enyimnyam Hen n' rotweɔn!
Ahemfo Hen no rotwe bɛn,
Wiadze Agyenkwa no wɔ ha;
Nkwa na nkwagye na ɔdze nam,
Ntsi hom ndzi dɛw na hom ntow ndwom.
Egya, yeyi W' ayɛw,
Bɔadze, nyansfo nye W'.

MHB 890
2 . Ewuradze yɛ pɛrpɛr boafo,
Ɔyɛ mbɔbɔrhu daa nyina,
Krɔnkrɔnyɛ nye N'ahenkyɛw daa,
Mbɔbɔrhu nye N'ahempoma
Ɔdze hɛn mbusu n'ewiei nam,
Ntsi wiadze dze enyigye tow ndwom,
Egya, yeyi W' ayɛw,
Ɔwo a eyɛ etumdze.

MHB 890
3 . O nhyira nye asaase na kurow a 
Wɔbɔ Ɔhen Christ no Ne dzin,
O siar nye akoma na fidua a
Dɛm konyimdzi Hen yi ba mu!
Ɔno nye dɛw, Ewia ketee a
Ɔdze enyigye mapa nam.
Sunsum Werɛkyekyefo,
W'adom dɔɔ sō, ampa.

MHB 890
4 . Bue w'akoma n' apon n' petee,
Yɛ n' asɔrfi a woeyi esi
Nkyɛn ama sor dwumadzi nko,
Na mpaabɔ, dɔ na dɛw aahyɛ n' ma;
Dɛm n' na Ɔwo Hen no bɛhɛn mu,
Na bra fofor kɛse aahyɛ ase.
Nyame, Ɔwo na ayɛyi 
Nka W' kasa na nyɛe mu.

MHB 890
5 . Pomfo, bra, yebue hɛn akoma
Petee ma Wo dɛ tsena mu!
Ma yɛntse Wo nka dɛ ewɔ m';
Da W'adom dɔ n' edzi, hɛn mu,
Ma Wo Sunsum no ndzi hɛn kan,
Kesi dɛ yebenya botae n'.
Ayɛyi a ɔmmbɔ adze
Na yɛdze ma Wo dzin.  Amen.

MHB 891
1 . KUROW fɛɛfɛw no ne Hen,
Wimu man a otsim hɔ daa,
Nkyɛ hɛn nkurow nyina aayɛ
Krɔnkrɔn wɔ W'enyi do,
Wɔaasan efi sum ndwuma ho
Aayɛ kan nkurow!

MHB 891
2 . Mbofra a wonnyi dɛw bi dzi n',
Kyerɛ dɔ fa ma hɔn;
Woeyiyi hɔn ndzinoa ntsi
Fɛw bi nnyi hɔ ma hɔn;
Wo hɔn fofor kɔ ndaamba
Enyidar n' ho.

MHB 891
3 . Ma etutuwpɛ mbɔ adze,
Tu asabokwafo bɔr;
Ɔwo nye Duyɛfo kor a
Esa akoma yarba,
Ema adwen ntanta si pi,
Na etsen brafun.

MHB 891
4 . Ma nkrumsifo nyina dɛw,
Na awerɛhofo ntow ndwom;
Ma kan nhyerɛn nsaaba biara a
Sum na wu ahyɛ hɔ mā n';
Ma W'ahendzi no nsian mbra
Bɔn mpasuar do.

MHB 891
5 . Mma ɔnnkyɛr na ma hɛn nkurow
Nhyɛ W'enyimnyam ntar no;
Ma edwumabea nyɛ asɔrfi,
Fie biara mpaabɔ fie;
Kurow biara nya ahoɔfɛw;
Nyame wɔ hɔ!

MHB 892
1 . ONNYIEWIEI Nyame a idzi hen wimu na
Nsaase do, na wɔtow ndwom ma Wo daa,
Ɔwo a igya aman abamba fi sum
Kebii mu kɔ enyimnyam da kɛse n' mu;
Dzi hen hɛn akoma mu, ama yeenya
W'akwankyerɛ, W'ahoɔdzen na Wo mboa.

MHB 892
2 . Yefi Wo mu, Wo dɔ n' mu mba nye hɛn,
Na Wo dɔ Ba kortoo no No nuanom;
O Sunsum Krɔnkrɔn, sian dɛ ebubur
Bra hɛn akoma mu, ama yaayɛ kor,
Dɛ mbrɛ yɛnye Wo a yɛhwɛ W' no yɛ no;
Na yɛnye hɛn Nua, hɛn Nyɛnko yɛ no.

MHB 892
3 . Yɛbɛyɛ kor ako etsia bɔn nyina,
Ayɛ kor dɔ m' wɔ dza oye nyina ho;
Ayɛ kor wɔ dɛw a ɔma adwontow mu,
Ayɛ kor wɔ nkrum a ɔba mpaabɔ mu,
Ayɛ kor wɔ tum a ɔma adehyehyɛ m',
Ma yeetsin nokwar do, eedzi W'ekyir.

MHB 892
4 . Ewuradze, fa W'sor akodze hyɛ hɛn,
Nye kyɛm na Sunsum dɔ nkrantsee no so;
Ma W'asɛm no nnunu hɛn 'ber nyina;
Yɛnnserɛ konyimdzi biara a ommfir Wo,
Ma hɛn, fa kam hɛn; ma dɛw anaa yaw;
Dza ohia nye yebohu dɛ yɛsom Wo.

MHB 893
1 . O HOM a hom ehu dɛ dɔ yɛ dɛw,
Hom nyɛ akwankyerɛ mma 'kyingyefo a
Wofintsiw kwan do hwehwɛ dɔ n'.

MHB 893
2 . Hom ntow dɔ ho ndwom ama nyia
Ɔbɛtse n' ekyirekyir n' eetsie,
Aasoɛr, aadwendwen, aatwe abɛn.

MHB 893
3 . Hom mbɔ dɔ ho bra, daa ma hɔn a
Wohu hom bra n' hɔn so dze dɔ
Aahyerɛn na wɔabɔdɔm hom.

MHB 894
1 . EGYA a ihue akyɛdze pii
Fi W'akorae ma nyimpa mba,
Ma Wo nkorɔfo tum amma
Wɔannsɛɛ W'akyɛdze no kwa.

MHB 894
2 . Ma enyigye pa ahomgye mu,
Ahohyɛdo wɔ enyigye m'
Yɛmfa ha ndzɛmba nyɛ papa,
Hɛn ho ntsew, hɛn sunsum nhyerɛn.

MHB 894
3 . Yi dza ɔsan hɛn adze fi
Ɔman yi nye aman nyina mu;
Dwedwe nsɔhwɛ no bɔr ano,
Ma W'atamfo mfi hɔ nguan.

MHB 894
4 . Kā hɛn ho, ma hɛn W'ahoɔdzen,
Ama yɛdze ahoɔdzen a ɔnnsā 
Eehyia hɛn atamfo biara
Na yeegyina kō no mu.

MHB 894
5 . Ɔwo a eyɛ hɛn Sahen daa,
Dzi hɛn enyim wɔ nkodzen mu,
Ma W'Asɔr ngye wiadze nsi hɔ;
Ma hɛn nyansa na ahoɔdzen.

MHB 894
6 . Egya a ahwehwɛ hɛn ehu hɛn,
Nyame Ba a Wo dɔ akyekyer hɛn,
Sunsum a ewɔ hɛn mu, hɛn nkyɛn,
Nyame Egya kɛse, tsie hɛn.   Amen.

MHB 895
1 . BEEBI a ɔbra akwan hyia,
Beebi a nyimpa horow sū,
Adasa gyigyeegye nyina m'
Yɛtse Wo ndze, O Nyimpa Ba.

MHB 895
2 . Mbɔbɔrwa na ohia mpasuar do,
Sum akwan a suro wɔ do,
Akwan a emim etsim do,
Mbea yi na yehu Wo nyinsu.

MHB 895
3 . Mbofraber mberɛwyɛ nyina m'
Mbaa su, na mbanyin fona mu,
Nye akra a wɔato bahaw so,
W'akoma mmfii yinom ho da.

MHB 895
4 . Nsu a wɔdze ma wɔ Wo dzin mu,
Da W'adom no foforyɛ edzi;
Naaso dɔmpepe rohwehwɛ
W'enyim fɛɛfɛw noara ahwɛ.

MHB 895
5 . O hɛn Wura, fi bepɔw n' do
Ntsɛmara bɛsa 'yinom yar;
Bɛnye ahoperfo yi ntsena,
Bɛnantsew hɛn abrɔn mu bio.

MHB 895
6 . Kesi dɛ yebosua Wo dɔ n',
Na yeedzi W'ekyir W'akwan do,
Na hɛn Nyankopɔn Kurow no
So nam enyimnyam mu aba.

MHB 896
1 . AFEI yeyi ekunyin ayɛw,
Egyanom a wɔgyee hɔn dzin;
Na yɛkamfo Ewuradze no a
Ɔkyerɛ N'enyimnyam nyimpa m'.

MHB 896
2 . Yɛkamfo enyansafo nà abràn a,
Wɔhyɛɛ hɔn dɔm enyimnyam;
Woyinom boaa ndzepa, tsiaa bɔn,
Dze maa nkorɔfo yɛɛ ɔman.

MHB 896
3 . Yeyi ekunyin nyinara
Na adwontofo so ayɛw;
Hɔn ndwom pegyaa akra kɔr sorsor,
Tse dɛ mframa dzendzen bi.

MHB 896
4 . Yeyi edwimfo a wosisii
Adan fɛɛfɛw so ayɛw,
Wodzii edwin mapa, nam dɛm
Kaa edwumayɛfo bɔɔ mu.

MHB 896
5 . Yehuhor edzin a yɛkaa,
Na hɔn a ɔnam mber ntsi
Yenntum nnkaa hɔn no so nyina,
Yembu hɔn ɔdɔ kɛse mu.

MHB 896
6 . Hɔn mbiew rohom asomdwee mu,
Woewie hɔn edwuma yɛ;
Wohyiraa asaase wɔ hɔn bra m',
Nyame na adasa ehyira hɔn.

MHB 896
7 . Dɛm ntsi yeyi ekunyin ayɛw,
Egyanom a wɔgyee hɔn dzin;
Na yɛkamfo Ewuradze no a
Ɔkyerɛ N'enyimnyam nyimpa m'.

MHB 897
1 . YENSI dɛn nsom wo yie papa,
Hɛn Awobea a yɛdɔ wo?
'Bɛn na hɛn nsa, akoma na adwen
Bɛyɛ akyerɛ hɛn dɔ?
Ndaamba regye hɛn mboa daa daa,
Wo tsetse ndze n' pia hɛn;
Ana hɛn Wo mba nye mbabaa
Nnkɛfata dɛ hɛn egyaam?

MHB 897
2 . Nnyɛ akodzi nko na yɛnam do
Som anyɛnkoyɛman no;
Akodzi a ɔkrɔn kɛse kyɛn dza
Yenyim n' sesei bɛba;
Asomdwee ho ndwuma m' empiresi,
'Brabɔ m' nyimpa ho som
Yinom bɛhyɛ akodzi anan mu,
Adwedwe hɛn aperdzi.

MHB 897
3 . Mber tsentsen na bɔn tum afa
Wiadze nyina ndɔmmum,
Mber tsentsen na akodzi amen
Dasanyi n' frɛ a mu dɔ.
O m'afɛ, hom nhwehwɛ dza ɔkrɔn!
Hom mfua dza ɔsom bo m'!
Ɔtan ne mber etwa mu kɔ:
Hom mbɔ Christ mbra dawur.

MHB 897
4 . Aman nyina Ewuradze, soma
Wo nkwa mframa n' sesei,
Siesie hɛn ma nkwa ho ndwuma,
Gye hɛn fi owu ndwuma m';
Fa hɛn ka W'akodɔm no ho,
Yɛnko nyɛ adehye,
Akofrɛ no nye Enuadɔ a
Ɔkyekyer aman nyina.

MHB 898
1 . BER wɔ hɔ ma nyimpa na aman
Dɛ wɔfa adwen pa bi,
Wɔ nokwar na ator akodzi n' mu,
Dɛ wɔfa papa anaa bɔn;
Nyankopɔn Ne Christ no, anaa
Apam bi a ɔkyerɛ siar anaa ndom;
Na sum anaa kan n' ne nyii no a
Otwa mu a, ɔnnsan mmba bio da.

MHB 898
2 . Sɛ yɛgye nokwar nwen no
Ber a yennhun ne nhyira a,
Na yebohu siar a ɔdze nam,
Na pɛrpɛr mu prɔmprɔmyɛ;
Ber n' na ɔkatakyi bɛyɛ adwen
Na okotoo begyina nkyɛn,
Kesi dɛ ɔdodow n' bohu dɛ
Gyedzi a wɔapow no ho hia.

MHB 898
3 . Atɔfo a wɔrehyew hɔn kan n' m',
Christ, yehu W' bɔgyaa anamɔn
Dɛ ɔdze mbeamudua pii rotow
Kɔ kan ridzi ako daa.
Mber fofor kyerɛ asodzi fofor,
Mber sɛɛ dza wɔagye ato mu,
Na hɔn a wɔnye nokwar besian n'
Wɔ dɛ wɔtow kɔ kan daa.

MHB 898
4 . Bɔn ne pɛ bɛyɛ prɔmprɔm dze,
Naaso nokwar na otsim;
Kaansa ne kyɛfa nye ɔsɛntwer,
Na bɔn tse ahengua do mpo a,
Ɔsɛntwer n' bɔwosow ndaamba,
Nyame so wɔ sum n' ekyir
Rohwɛ dza yennyim nyina mu,
Rohwɛ Nankasa N' dze do.

MHB 899
1 . HƐN Awobea, yɛdze hɛn dɔ
Na berɛ sua ma wo ber nyina;
Ber a yeenyin na yeesi do
Dɛ mbanyin na mbaa wɔ hɛn man m'.

MHB 899
2 . Hɛn sor Egya a edɔ obiara,
O boa Wo mba ber a wɔfrɛ;
Ma wɔaakyekyer ɔman krɔnkrɔn
Wɔ mbersantsen nyinara mu.

MHB 899
3 . Kyerɛ hɛn yɛnsoa kɔndua n' mbabun m',
Yɛmfa mbɔdzembɔ, nokwardzi;
Ma hɛn ber mu aadom Wo nkowaa
Nokwar a ɔma aman gyina.

MHB 899
4 . Kyerɛ hɛn ma yendzi hɛnho do,
'Hohyɛdo na ahotsew m' ber nyina,
Ma yɛdze enyikan afɔrbɔ
Eepue W'enyim ber a ɔsɛ mu.

MHB 899
5 . Kyerɛ hɛn ma nyina m' yɛnhwɛ Wo
Dɛ Tsɛmbuafo, na nnyɛ nyimpa a,
Ama yɛnye Wo aanantsew a
Yenkosuro nyimpa, nnhwɛ hɔn enyim.

MHB 899
6 . Kyerɛ hɛn ahoɔdzen a wɔmmfa nnsisi
'Bɔbɔfo, wɔ ndzeyɛɛ na adwen m',
Ama yɛhyɛ W'ase n' yeenya
Mbanyinndam dze ahyɛ nyimpa ma.

MHB 899
7 . Ma hɛn enyi ngye ndzɛmba nkumaa ho,
Ndzi dɛw a ommfi binom yaw mu,
Yɛmfa hɛn mfom nkyekyɛ hɛnho,
Na yɛndɔ adasamba nyina!

MHB 899
8 . Hɛn Awobea, yɛdze wo tuw;
Wo yieyɛ ntsi na hɛn egyaam wui;
Yɛdze hɛn tsir, akoma, nsa,
Sua ma wo mbersantsen nyina.

MHB 9
1 . O SƆR Ewuradze wɔ krɔnkrɔnyɛ fɛɛfɛw mu
Kotow N'enyim, bɔ N'enyimnyam dawur; 
Fa setsie mapa ɔnye mbrɛhoadze huanhuam,
Kotow huhor No, Ne dzin nye Ewuradze.

MHB 9
2 . Fa w'adwendwen adzesoa to N'ananadze, 
Ɔbɔsoa ama wo wɔ N'akoma mu,
Ɔbɛkyekye wo werɛ, na oetsie wo mpaabɔ, 
Na oegya w' taataa dɛ.mbrɛ oye ma w'.

MHB 9
3 . Mma nnsuro dɛ ebɛhɛn N'abangua do hɔ, 
Dɛ ahodze a ewɔ no suar ntsi:
Afɔrbɔdze a wɔdze gu N'afɔrmbukyia do 
Nye nokwar fɛɛfɛw na ɔdɔ mapa.

MHB 9
4 . Yinom, sɛ yɛdze ba suro na ahopopo m' mpo a, 
Ɔbɛgye wɔ dzin a ɔsorn bo no ntsi; 
Ɔbɛpepa hɛn nyinsu, ɔama yeedzi dɛw, 
Oetu hɛn suro, ɔarna hɛn awerɛhyɛm'.

MHB 9
5 . O sɔr Ewuradze wɔ krɔnkrɔnyɛ fɛɛfɛw mu!
Kotow N'enyim, bɔ N'enyimnyam dawur;
Fa setsie mapa ɔnye mbrɛhoadze huanhuam,
Kotow huhor No, Ne dzin nye Ewuradze.
Amen.

MHB 90
1 . M'APƐDZE a odzi kan,
Jesus a owui maa me;
Enyigye a mohwehwɛ, 
Wo mu nko na mubohu.

MHB 90
2 . M'beyi W' ayɛw, m'bohu Wo,
Ɔno nye me nhyira wɔ ha;
M'bohu Wo na madɔ Wo,
Ɔnyɛ me nhyira wɔ sor.

MHB 90
3 . Ewuradze mohwer Wo a,
M'abrabɔ rinnkesi hwee, 
Ewuradze, sɛ minya Wo a,
Minyim dɛ munnkowu da.

MHB 90
4 . Ahomgye nyina Mafo,
Ofi Wo serew mu nko, 
Asomdwee na dɛw fir Wo;
Minya Wo a, 'bɛyɛ medze.

MHB 90
5 . Meserɛ Wo, ma minnya Wo;
Ɔwo nye enyigye nyina;
Mibenya enyigye mapa,
Wɔ asaase ha na sor. Amen.

MHB 900
1 . ME man, medze famu ha ndzɛmba a odzi mu na ɔkrɔn
No mu tsitsir kɛse a ɔyɛ mo dɔ som hyɛ wo bɔ,
Ɔdɔ a ɔnnyɛ nyiyiano, na ɔsɔw nsɔhwɛ nyina,
Na ɔdze dza ɔsom bo na oye nko bɔ afɔr,
Ɔdɔ a ɔmmpa ara da, ɔdɔ a otua kaw nyina,
Ɔdɔ a onnsuro dɛ ɔdze noho botwa akyer mpo.

MHB 900
2 . Na ɔman kor bi so wɔ hɔ a matse nka dada,
Ɔsom bo kɛse ma n'adɔfo, na afei ɔso;
Yɛnnkɛkan n'akofo, na yennkohu ne Hen da;
N'akoban nye nokwar akoma, ne dɛw nye ɔhaw;
Na nkakrankakra, wɔ kommyɛ mu, ne mamfoe dɔr,
No suban nye botooyɛ, n'akwan yɛ asomdwee.

MHB 901
1 . NYAME a Wo ho yɛ hu! Ɔhen a ehyɛ ma
Ehum yɛ W' mbɛn, na enyinam Wo nkrantsee;
Fi sor W'ahendzi bea kyerɛ ayamuhyehye,
Ewuradze, ma hɛn asomdwee hɛn ber m'.

MHB 901
2 . Nyame a eyɛ tsimbɔbɔr! Wiadze apow
Wo siar kwan n', etsiatsia W'asɛm no do;
Mma mma W'ebufuw huuhu no nnosɛr hɛn do,
Ewuradze, ma hɛn asomdwee hɛn ber m'.

MHB 901
3 . Tsenenee Nyame! Yeehur Wo bo kɛse,
Naaso W'asɛm tsim hɔ kesi daapem;
Ator na mfom nnkotum atsena Wo nkyɛn;
Ewuradze, ma hɛn asomdwee hɛn ber m'.

MHB 901
4 . Nyansabuakwa Nyame! W'enyimka n' ne gya m'
Wiadze bedzi n' ho do; nokwar etsim,
W'ahendzi no nam sum kebii mu rebɛn;
Ewuradze bɛma asomdwee ber yi m'.

MHB 901
5 . Dɛm no na Wo mbofra dze ɔsom ndaase
Bɛma Nyia ɔgyee hɔn fii mbusu mu n',
Wɔbɔtow ndwom fi mpoano kesi mpoano,
'Somdwee nka aman, 'yɛyi nka Ewuradze.

MHB 902
1 . ENYIMNYAM nka Nyame wɔ wimu,
Na asomdwee ntsim wɔ asaase do!
O Jesus Wo a wɔakrɔn Wo sor,
Bra bɛyɛ hɛn Wura tumfo!
'Wo a wɔwoo W'hianyi Bethlehem,
Na 'gyee wiadze a ɔayew no nkwa,
O san bra W'abɔdze nkyɛn bio;
Dzi hen W'adom ahenman n' mu.

MHB 902
2 . Ebaa nyimpa honandua mu n',
Abɔdze nyina peen W'awoo do;
Enyisɔ afe no nyae bae,
Na heaven so buei ma asaase;
Wiadze a oenya no sor Wura n'
Dze adwensaa kor bɔɔ mu tontoon
Amandwee na dɔ Mafo no,
Asomdwee Wura nye Ɔhen no.

MHB 902
3 . O nkyɛ wɔama woeehu Wo bio!
Sian wɔ Wo Sunsum su n' mu bio,
Na bɛkyekyer wɔ W'akowaa
Biara m' onnyiewiei ahenman;
Wo nkotoo na itum hyira
Na ema siar aman tsie Wo,
Na ema ɔtan bɔ adze,
Na ema wiadze dzi W'ekyir.

MHB 902
4 . Ntsi bra Wo nkowaa a wɔrepɛ
Ehu Wo mbae no hɔn nkyɛn bio,
Dua mbɔbɔrhu do fa kyekyer
Wo kommyɛ asomdwee man no;
Awerɛhow boguan W'enyim,
Na ebufuw na tan abɔ adze;
Enyiber na adwembɔn bowu,
Na wentwiwentwi nnkɛhaw hɛn.

MHB 903
1 . O ƆDƆ Nyame, 'somdwee Hen,
Ma ko mbɔ adze wiadze nyina:
Siw nyimpa bɔn ebufuw kwan,
O Nyankopɔn, ma asomdwee bio.

MHB 903
2 . Ewuradze, kaa Wo tsetse ndwuma n',
Anwanwadze a hɛn egyaam kae n',
Mma nnkaa hɛn bɔn ne nkekaawa n',
O Nyankopɔn, ma asomdwee bio.

MHB 903
3 . Woana na yɛngye n' ndzi dɛ Ɔwo?
Yɛntwer ebɛn dɛ Wo nokwasɛm n'?
Obi mmfrɛɛ Wo nngyinaa gyan da;
O Nyankopɔn, ma asomdwee bio.

MHB 903
4 . Bea a 'hotsewfo na abɔfo wɔ n',
Akoma nyina bɔ mu wɔ dɔ m';
Fa sor nkyehoma n' ka hɛn bɔ m',
O Nyankopɔn, ma asomdwee bio.

MHB 904
1 . HOM nhwɛ, Ewuradze bepɔw no
Bɔkrɔn ekyir nda n' mu
Akyɛn akoko no nyina,
Na nkorɔfo ahwɛ.

MHB 904
2 . Aman nye kasa horow pii
Dze dɛw bɛpem akɔ
Nyame bepɔw n' do ase dɛ,
Ne fie na yɛbɔkɔ.

MHB 904
3 . Kan a ofi Zion bepɔw do n'
Bɛhyerɛn aman nyina pii do;
Nyia odzi hen wɔ Salem 'bansor n'
Bɛyɛ aman nyina Hen.

MHB 904
4 . Obobu aman ntamu atsɛn,
Nokwar bɛkyerɛ no kwan,
N'ahempoma bɛma bambɔ,
Esi ɔbɔn no mpa.

MHB 904
5 . Aperdzi na manso biara
Nnkɛba asomdwee ber no m',
Wɔdze hɔn nkrantsee bɔbɔ nsɔw,
Na mpeaa so ayɛ ndar.

MHB 904
6 . Akodɔm nnkehyia akodɔm bi,
Na asafo dɔm nnkɔtɔr;
Wɔdze akobɛn bɛsɛn ban ho,
Wonnkosua akodzi bio.

MHB 904
7 . Afei Jacob fifo, hom mbra
Mbɔsom N' krɔnkrɔn-bea do,
Na hom nam Nyame kan no mu n',
Hom ahyerɛn ahoɔfɛw mu.

MHB 905
1 . Hom nhotse nkrumsi nyina ngu,
Hom nwosow mma ewuakɔr so;
Hom nwosow ntu hia ne haw nkɔ,
Hom nwosow mfrɛ dɛw mma adasa.

MHB 905
2 . Hom nhotse dza etwa mu ngu,
Nye tsetse aperdzi nyina;
Hom nwosow mfrɛ abrabɔ ho siar,
Ndzeyɛɛ pa, nye ɔbra pa a odzi mu.

MHB 905
3 . Hom nwosow ntu guasohantan
Nye dza ɔhyɛ fɛr nyina so;
Hom nwosow mfrɛ ɔdɔ nokwar a ɔtsen,
Hom nwosow ma yie ho dɔ mbra.

MHB 905
4 . Hom nhotse koannkɔ yar mfi hɔ,
Nye sikanyiber nyina so!
Hom nhotse ntokwaw dadaw n' gu,
Hom nwosow mfrɛ mfe apem asomdwee.

MHB 905
5 . Hom nwosow mfrɛ adehye abran
Nye ebirɛmpɔn na ayamuyiefo;
Hom nwosow ntu hɛn man no sum,
Hom nwosow mma Christ a ɔreba n'.

MHB 905
7 NDƆMBA, hom nwosow ngu wimu,
Nkyerɛ mununkum nye awɔw;
Afe n' rokɔ ewiei anafua 'i,
Ndɔmba, hom nwosow ngya no kwan.

MHB 906
1 . OWURA Christ, ebaa nyimpa nkyɛn n'
Wɔkyekyeer Wo mbeamudua do:
Sii Ɔwo ɔgye-ahentum n' atwetwe,
Na wɔsoaa Wo nsoɛ ahenkyɛw;
Sesei so hɛn bɔn da ho wen
Nsoɛ fofor wowɔ W'enyi ekyir
Na ɔdze nyinsu atar hyɛ Wo.

MHB 906
2 . O ɔdɔ nwanwa a oennya kwan
Biara wɔ bra bɔn mu no;
Ɔdze W' bɔkɔ wu dze, na ebɛfa
Do edzi Wo kumfo n' do
Kesi dɛ ɔbo nnkɛda ɔbo do,
Na ɔman biara ahopɔw bogu
Dɛ huntuma wɔ W'enyim.

MHB 906
3 . Christ No dɔ a asan aba bio,
Ana yɛnsan mpow Wo bio
Nkesi dɛ ɔtan na ɔko sum no m'
Yɛbɔhwer Wo na yɛ ahera?
Gye hɛn fi ekyingye dadaw n' mu,
Ma yɛnhwehwɛ W'asomdwee man n',
Ama hɛn nsa aaka Wo.

MHB 906
4 . O Jesus, Wo nsa a wopirae n',
Nyɛ W'adzebɔ n' bio hɛn mu;
Hɛn ntsɛn dɛtse a, hɛn ntuw egu,
Na yɛrotweɔn Wo nyikyerɛ;
O dɔ a odzi nkogu do nyim,
Hɛn akoma ba Wo Dua n' enyim,
Dɛ yɛdze wie Wo nkwagye n'.

MHB 907
1 . TUM nyina Egya, Ɔwo a edze
Nkwa akyɛdze ma atseasefo kwa,
Kyea W'enyi hwɛ bɔn na aperper,
Na fa hɛn kɔ bra a ɔkrɔn mu.

MHB 907
2 . Ahemfo Hen, krɔn hɛn akoma
Kɔ dza ɔhyerɛn na oye ho;
Eyiedzi kɛse ho mfonyin
Nye enuadɔ krɔnn ho enyisun.

MHB 907
3 . Wo wiadze ne yaw n' ekitsa n',
Emim na mfaso a onnsi kwaa;
Enyidzi a no ho egu fi,
Na ne tsetse bɔn ndwuma no.

MHB 907
4 . Tsie mpaa a Wo nkowaa robɔ no
Aman nyina mu ndɛ da yi,
Na ma W' nkwagye kɛse n' mbɛpram
Bɔn no tum a egu no do .  Amen.

MHB 908
1 . TSETSE nkwa a wohuee guu weɔɔ,
Nyame dɔ a ɔnnsa, wɔnntɔn a
Ɔpem kwa wɔ nkɔnhyɛsɛm
Na adasa hɔn fahodzi m'.

MHB 908
2 . Wɔannkam adze biara do
Amma hɔn a woeyi hɔn n' nko;
Mber na mbea nyina dzi wɔ Wo,
Akoma na adwen pa n' bura.

MHB 908
3 . Mbadwemba nyinara na
Akatakyi mpo twer Wo, 
Ema adwen na ndzeyɛɛ pa,
'Dze nokwar na yie bɔ hyew.

MHB 908
4 . Etsew edwindzi na ndwom na
Kyerɛwsɛm na akwantu so ho,
Isiw aperdzi na bɔn kwan,
Na 'bue kwan ma fahodzi.

MHB 908
5 . Tsetse nkwa a wohuee guu weɔɔ,
Nyame dɔ a ɔnnsa, wɔnntɔn a 
Ɔpem kwa wɔ nkɔnhyɛsɛm
Na adasa hɔn fahodzi m'.

MHB 909
1 . MBƆBƆRHU Nyame, dabɛn
Na ebɛgye adasa?
Ewuradze, ɔyɛ nyimpa,
Nnyɛ ahengua na ahenkyɛw,
Na wɔyɛ W'akoma ho nhyiren;
Na mma wonnwu dɛ nkyɛkyɛr kwa,
Na mma sum kebii mmpram hɛn do,
Nyame ngye adasa!

MHB 909
2 . Ana bɔn bɔwo bɔn daa?
Na abran ho ayɛ dzen daa?
Egya, ɔyɛ Wo pɛ dɛ 
Nyimpa bɛhyɛ bɔn ma?
Wo mbepɔw na wimu se dabi!
Nyimpa n'ewia bɛhyerɛn bio,
Na ndwom, nnyɛ nkrum, na wɔbɛtse;
Nyame ngye adasa!

MHB 909
3 . Mbɔbɔrhu Nyame, dabɛn
Na ebɛgye adasa?
Ewuradze, nyimpa yi nye
W'akoma ho nhyiren!
Wɔyɛ Wo mba dɛ abɔfo n' pɛr;
Nyame, gye nyimpa, wɔyɛ W'dze,
Fi bɔn, nhyɛdo, na abawpa mu,
Nyame ngye adasa?

MHB 91
1 . Nkorɔfo nyina nhua Jesus dzin; 
Abɔfo nhwe No fam';
Wɔmfa ahenkyɛw no mbra mbɔsoa N',
Na wɔnhyɛ N' abɔso Hen.

MHB 91
2 . 'Sɛmpa n' ho atɔfo, hom nhua N' 
Wɔ N' afɔrmbukyia n' do;
Hom nhua nyia hom tsia N' anamɔnm'
Na hom nhyɛ N' abɔso Hen.

MHB 91
3 . Israel mbasantsen, hom a 
Woeyi hom asehwem',
Hom nhua nyia ɔdze N' adom gye hom n',
Na hom nhyɛ N' abɔso Hen.

MHB 91
4 . Bɔnyɛfo, mma hom werɛ mmfir 
Bɔwen na bɔwema n';
Hom mfa hom asadze nkɔ nkɛma N',
Na hom nhyɛ N' abɔso Hen.

MHB 91
5 . Ebusua na ngyirama nyina, 
Wontwa nhwehwe N' enyim;
Na hɔn nyina wɔntow ndwom nhua
Nyia wɔahyɛ N' abɔso Hen.

MHB 91
6 . Ao, nkyɛ yɛnye sor dɔm yeetwa 
Yɛahwehwe N' ananadze,
Yeekua ho ma wɔaatow daa ndwom n',
Na yaahyɛ N' abɔso Hen!

MHB 910
1 . 'YINOM besi : Ɔsantsen a
Wiadze nnhun hɔn saso, dzedze
Fahodzi gya wɔ hɔn akra m',
Na nyimdzee kan wɔ hɔn enyim.

MHB 910
2 . Wɔbɛyɛ akofo bɔkɔɔ,
Wɔnnkɛka bɔgya bi, na mbom
Wɔbɛfa gya m', pomu, na wimu
Etsia nyimpa wiadze tumdzi.

MHB 910
3 . Aman nye aman bɛtsena daa
Wɔ asomdwee mu dɛ anyɛnkofo,
Na dɔ bɛka akoma biara,
Na wɔatse amema hɔnho.

MHB 910
4 . Nyimpa dze akoma krɔnn bɔdɔ
No nua, na wɔdze ndamyɛ tum
Atow ɔsorsor ndwom dɛɛdɛw,
Wɔ Nyankopɔn enyim daa daa.

MHB 910
5 . Edwindze pii na obopue,
Ba ndwom dehye ahyɛ wimu ma,
Na ndwom bɛhyɛ obiara mu,
Ber a asaase bɛyɛ heaven n'.

MHB 911
1 . DASANYI, fua wo nyɛnko nyimpa wo bom'!
Bea a tsema wɔ n' Nyame asomdwee wɔ hɔ;
Ɔsom pa nye dɛ hom rododɔ homho,
Serew yɛ ndwom, papayɛ so yɛ asɔr.

MHB 911
2 . Nyia Jesus dɔɔ no n' akasa nokwar mu:
Som krɔnkrɔn a ɔsɔ N'enyi daa nye dɛ
Edze dza ayew san ba na ekyekye werɛ,
Na enyɛn ekunafo na ngyanka.

MHB 911
3 . Fa enyidzi kɛse tsin Nyia N'edwuma
Krɔnn nye papayɛ n' ne fasusu do,
Ama wiadze aayɛ hɛn Egya N'asɔrfi,
Na dɔ abrabɔ aayɛ ndaase ndwom.

MHB 911
4 . Na mpokyerɛ bobubu, na wiadze ha
Ɔsatu ndwom gyigyeegye so begyaa;
Ɔdɔ botutu ebufuw ne gya egu,
Na no nso mu oedua asomdwee dua no.

MHB 912
1 . O NYIMPA, san w'ekyir, pow w'akwan bɔn n';
Wiadze yi rutwa mu, ne mber asa,
Naaso Ɔwo a ewɔ kan abɔtsir no
'Da ho nntse dza wo Nyame ka no dɛ,
O nyimpa, san w'ekyir, pow w'akwan bɔn n'.

MHB 912
2 . Bi a wiadze yɛ fɛw, na nyimpa tse dɛw m';
Mber nyina hɔn aman nyin ma ɔsɛɛ;
Wɔkyekyeer aman fi osu adaaso mu;
O nkyɛ nyimpa eenyan efi ne nda m'!
Ma asaase eedzi mu, nyimpa eehu nyansa.

MHB 912
3 . Wiadze bɛyɛ yie, na nyimpa ayɛ kor;
Gyedɛ 'yi ba na Nyame N' pɛ n' wɔayɛ;
Sesei mpo nyimpa nnsuro dɛ ɔtsea mu
Wɔ dɛw mu fi asaase kɔ sor dɛ;
Asaase ndzi mu, adasa nyɛ kor.

MHB 913
1 . ASOMDWEE dɛɛdɛw na
Yɛdze gya hɛn nuaam kwan;
Asomdwee nyir dɛ esutsen,
Mma ɔnnwew da.

MHB 913
2 . Mpaabɔ ndze bɔkɔɔ na
Yɛdze tu hɛn nuanom
'Nyiber do hyɛ Wo nhwɛdo nsa,
Daapem Nyɛnko.

MHB 913
3 . Ɔdɔsɛm tsiaa bi na
Yɛdze ma nantsew yie;
Famu ha hɛn dɔ, na sor Wodze n'
Nye hɔn bɛtsena.

MHB 913
4 . Gyedzisɛm dzendzen do
Na yɛnam dze twer Wo;
Dɛ Ɔwo Ewuradze bɛyɛ hɔn
Mboa nkwa na wu m'.

MHB 913
5 . Na enyidado mapa
Bɛhyerɛn hɛn do ampa,
Na ɔama dɛw a ɔbor wiadze
Enyisun do.

MHB 913
6 . Da yie, enyidado dɔ,
Gyedzi, asomdwee, mpaabɔ m';
Kodu dɛ Nyia Ne fie wɔ sor
Dze hɛn bɔbɔ m'.

MHB 914
1 . NYAME nye wo ntsena; yebehyia m' bio,
Mfa N'apam ngya wo, nsuo wo mu,
Mfa wo nka No nguan ho nsie yie,
Nyame nye wo ntsena, yebehyia m' bio.

MHB 914
2 . Nyame nye wo ntsena; yebehyia m' bio,
Mfa W' nhyɛ No bomu mbɔ wo ho ban,
Ɔmma wo daa daa edziban,
Nyame nye wo tsena, yebehyia m' bio.

MHB 914
3 . Nyame nye wo ntsena; yebehyia m' bio,
Sɛ ɔbra m' mbusu kyekyer wo a,
Ɔmfa N'abaw mbɔ wo ho ban,
Nyame nye wo tsena, yebehyia m' bio.

MHB 914
4 . Nyame nye wo ntsena; yebehyia m' bio,
Onyam dɔ frankaa wɔ wo do,
Mbɔ owu mpuw mfi w'enyim daa,
Nyame nye wo ntsena; yebehyia m' bio.

MHB 915
1 . HƐN Egya a Wo nko ara
Nye hɛn boafo daa daa,
Tsie hɛn, ber a yɛsɔr
Ma adɔfo a wɔadɔ mu,
Na fa W'abaw dzendzen no gye
Po na asaase do akwantufo.

MHB 915
2 . 'Siandɛ Ɔwo hɛn Egya,
Ewɔ mbea nyinara,
Na ebrɛ W'aso adze
Tsie mpaabɔ bɔkɔɔ mpo,
Na etweɔn ara so hyira
Wo mba a wɔwɔ ase ha nyina.

MHB 915
3 . Fa Wo dɔ no numa
Beebi a wɔnam biara,
Ma Wo kan na nokwar
Ngu hɔn akoma do,
Na sɛ hɔn pɛ nye Wodze sɛ a,
Ma hɔn so asomdwee na dɛw.

MHB 915
4 . Sɛ mbusu bɛn hɔn a
Yi hɔn fi ne nyina m';
Na kyerɛ hɔn dɛ Wo
Tum no nnkɛpa ara da;
Yennkotum akɔ mbrɛ wɔwɔ,
Naaso yɛdze hɔn hyɛ Wo nsa.

MHB 915
5 . Yɛyɛ ɔbra n'akwan
Do akwantufo wɔ ha,
Yehyia, dzi mpaam', kesi
Dɛ yɛkɔ Nyame hɔ;
Yɛnye hɛn adɔfo bɛtsena
Wɔ sor Egyaman no mu hɔ.

MHB 916
1 . KRƆKRƆN Egya, mbɔbɔr mu ara
Tsie hɛn mpaabɔ yi;
Hɛn adɔfo a woetu kwan no,
Hwɛ hɔn do.

MHB 916
2 . Agyenkwa Jesus, twe bɛn hɔn,
Ma hɔn kan kwankyerɛ;
Hɔn mberɛwyɛ mu fa hɔn sie
Wo nkyɛn daa.

MHB 916
3 . Awerɛhow na mbusu mu,
Ma obi nnkɔ mmba no,
Wo dɔ mu, hwɛ kyekye hɔn werɛ 
Hɔn haw mu.

MHB 916
4 . Na ma Wo nkwagye ho dɛw no
Nyɛ hɔn mboa na ahom;
Ma wɔndɔ Wo, nyi Wo ayɛw
Daa nyina.

MHB 916
5 . Sunsum Krɔnkrɔn, ma Wo nkyerɛkyerɛ
Ntsew hɔn abrabɔ ho;
Dom hɔn ma wondzi konyim daa
Wɔ ɔko n' mu.

MHB 916
6 . Egya, Ɔba, Sunsum Krɔnkrɔn,
Ɔkorsa Nyame,
Hyira hɔn, gya hɔn abamba
Bɛn Wo ho.

MHB 917
1 . DAA daa Egya, Ɔwo a egye nkwa,
Ɔwo a W'abaw si asorɛkye ban,
Ɔwo a ehyɛ po mma onnyir nntra
Bea a Ɔwo ahyɛ no biara do :
O sɛ yesu frɛ Wo ma hɔn a
Worihyia mbusu po do a, tsie hɛn !

MHB 917
2 . Agyenkwa, Ɔwo a mframa na
Asorɛkye yɛɛ setsie maa Wo,
Ɔwo a enantseew po bun enyi,
Na edaa ne gyigyeegye mu mpo:
O sɛ yesu frɛ Wo ma hɔn a
Worihyia mbusu po do a, tsie hɛn!

MHB 917
3 . O Sunsum Krɔnkrɔn, Ɔwo a nkan n'
Ibutuuw sum kebii n' enyi,
Ɔwo a emaa ogyaa weɔweɔɔ yɛ
Na emaa kan, nkwa na asomdwee:
O sɛ yesu frɛ Wo ma hɔn a
Worihyia mbusu po do a, tsie hɛn.

MHB 917
4 . O dɔ na tum nyina Ɔkorsa,
Kora hɛn dɔm do, mbusu mu;
Beebi a wɔwɔ biara gye hɔn,
Abo, ehum, gya na ɔtan mu,
Na wɔntow dɛw ayɛyi ndwom
Asaase na po do mma Wo.

MHB 918
1 . O NYAME dɔ a ebaa bɔsɔɔw
Hɛn yaw na hɛn nyinsu wɔ ha,
Yɛtow hɛn dadwen gu Wo do;
Sɛ Ɔwo bɛn a, yennsuro yaw.

MHB 918
2 . Sɛ hɛn kwan no war dɛn ara
Na awerɛhow hyɛ hɛn mber ma a,
Hɛn hyɛber na sum mpo yɛmmpow;
Hɛn akoma se : Ɔwo bɛn hɛn.

MHB 918
3 . Sa enyigye tsiaa dan yɛ nkrumsi,
Na gyedzi a ohim dan suro a,
Mfar na haban a ohinhim mpo
Bɔwasa dɛ : Ɔwo bɛn hɛn.

MHB 918
4 . Yɛtow hɛn ndzesoa gu Wo do,
Ɔwo Nyame dɔ a emmpa ara da;
Nkwa mu o, 'wu mu o, sɛ yehu dɛ;
Ɔwo bɛn hɛn a, yennsuro yaw.

MHB 919
1 . O EWURADZE, Wo nsa saa yar,
Gyee nkwa tsetsebaado;
Odzii yarba na 'wu, na sum,
Na wumaa do konyim daa.
Ɔwo na efurafo, nye emum,
Ndwedweefo nye mpakye
Na akwatafo nyinara so
Pemee baa Wo hɔ daa.

MHB 919
2 . Hwɛ, Wo nsa maa nkwa na mpɔwmudzen,
Obuee ano na enyi,
Maa abran foforyɛ, dedaa adwen,
Ma ɔgyee Wo kan no;
Sesei, Ewuradze, twe bɛn,
Fa Wo tum n' hyira hɛn,
Abrɔn mu na yar mpa ho dɛ
Mbrɛ osii Genesaret n'.

MHB 919
3 . Kɔ do ara yɛ hɛn Pomfo,
Ɔwo nkwa na owu Wura;
Fa W'ahom kɛse no dwedwe,
Ma do si, na hyira.
Fa sor nyansa no ma hɔn a
Wɔfona, wohu Wo n',
Ma ahoɔdzenfo, na ayarfo
Nyina nyi W' ayɛw daa.

MHB 92
1 . Jesus dzin bɔ adze nyina do, 
Wɔ hɛll, nye ase, nye sor,
Abɔfo na nyimpa kotow n',
Na mbɔnsam fi enyim guan.

MHB 92
2 . Jesus! dzin a ɔyɛ abɔn dɛw, 
Dzin a wɔdze akyɛ abɔn;
Ɔhotse hɔn suro nyina,
Na ɔdan hɔn hɛll yɛ heaven.

MHB 92
3 . Jesus! otu adaduafo apo, 
Otsia abɔnsam tsir do;
Ɔdze tum hyɛ nyia onnyi ahom,
Na ɔma ewufo nkwa.

MHB 92
4 . Ao, nkyɛ N' adom ahonya no 
Wiadze nyina aasɔ ahwɛ!
N-kyɛ No dɔ abaw n' bofua
Adasamba nyina.

MHB 92
5 . Ne tsenenee na No nkwagye 
Na mobɔ no dawur,
M' edwuma nye dɛ mekam' dɛ,
Wɔnhwɛ Eguambaa no!

MHB 92
6 . Edɛw bɛn na nkyɛ ɔbɛyɛ, 
Dɛ mo wumpa no do,
Mobɔbɔ Ne dzin na matseam'
Dɛ, Wɔnhwɛ Eguambaa n'!

MHB 920
1 . ƆWO a ayarfo na hɔn a woruwu
Baa Wo hɔ, na wɔammba n' kwa,
Na eda ho dze 'yarsa kasa
Dwedwe akoma a wɔwɔ yaw,
Yɛaba W'egua n' enyim yi,
Jesus, mbɔbɔr mu, tsie hɛn.

MHB 920
2 . Yɛdze dadwen na awerɛhow,
Akɛse na nkumaa so,
Bɔ m' ba W'enyim aber biara a
Wɔtsetsew totɔ hɛn do n'.
Yɛba W'ahengua n'enyim
Ntotɔserɛ mu ara.

MHB 920
3 . 'Bahatɔfo, ayarfo na
Hɔn a woruwu hia ahwɛfo,
Yɛtwer Wo sor mboa kɛse n' yi,
Ma yɛngye hɔn ndzesoa no,
Mfa hɛn ayɛyɛdze mbra,
Ntotɔserɛ mu ara.

MHB 920
4 . Ma Wo ba pa biara nnya pɛ
Wɔ ndzeyɛɛ na akoma mu
Mfa ndzi ɔdɔ ho mbra no do,
Wɔnkyerɛ awerɛkyekyer,
Mfa ayɛyɛdze mbra,
Ntotɔserɛ mu ara.

MHB 920
5 . Ma yardɔm na hɛn awerɛhow
Ntu, W'ayarsa tum n' enyim,
Kesi dɛ nyinsukyifo n' na
Hɔn a wɔapon hɔn nyina
Dze dɛw bɔbɔ mu ehyia
Wɔ W'atsɛmbugua n' enyim.  Amen.

MHB 921
1 . NYIMDZEE, na suahu nyina so,
Ayamuhyehye na dɔ,
Ne nyina fi Wo nkyɛn nko ba,
O hue, 'yinom fi sor;
Na afei, Ewuradze, kyekyɛ n'
Dɛ mbrɛ hia horow tse,
Ama woeetu hua ama Wo
Wɔ adwen na nyɛe pa mu.

MHB 921
2 . Na Ewuradze, ma da n' a
Yaw na 'wu botwa n' mbra,
Ber n' na Wo pɛrpɛrdzi bɛma
Apɔwmudzen, kan, 'somdwee;
Wimu bɛtsew nwann wɔ mbea nyina,
Na kwaa bɛyɛ tumm daa,
Na dasanyi ne ndzebɔn no
Nnkɛsɛɛ paradise bio.

MHB 922
1 . Krɔnkrɔn Nyame a w' enyim 
Atantandze remmba,
Naaso edze mbɔbɔrhu
Ehwɛ bɔn wiadze yi;
Ma hɛn akɔndɔ pa ma
Yembubu bɔn mpokyerɛm',
Ma hɛn Christ mbɔbɔrhu ma
Yɛmpɛ hɔn a wɔayew.

MHB 922
2 . Hɛn tamfo n' yɛ nyitsewfo; 
No dɔm so ho yɛ hu
Ɔdze mbusu piinara
Sɛɛ hɛn asaase pa;
Hɔn a wɔko tsia hɔn no
Wɔ ɔko dzendzen no mu n',
Wɔ dɛ wɔyɛ dzen mbordo
Wɔ Christ akodze mu.

MHB 922
3 . 'Wo na ayɛ wɔ hɛn mu 
Ndwuma akɛse a yehu 'i,
Yɛda W' ase dza ayɛ,
Ɔnye dza ebɛyɛ;
Yɛda W' ase wɔ enyidar
A ɔhyɛ hɛn nsa dzen,
Ma yɛper hwehwɛ nhyira a
Ɔkyɛn dza hɛn nsa aka.

MHB 922
4 . Ahotsew na Mbɔbɔrhu 
Na Dɔ na Tum Nyame e!
Dzi kan kodu dɛ ko yi
Ɔbɔ adze asomdwee mu.
Na hɔn a wɔdze mpaabɔ
Peer gyee hɔn enuanom
Dze konyindwom behyia Wo
O Ɔkorsa Krɔnkrɔn!    Amen.

MHB 923
1 . Dza yɛdze ma W' biara, 
Hɛn Wura, Woara Wodze a;
Dza yɛwɔ nyina yɛ Wodze:
Edze maa hɛn esie.

MHB 923
2 . Ma yɛngye W' akyɛdze 
Dɛ ahwɛdofo pa,
Dɛ mbrɛ ihyira hɛn n', yɛmfa dɛw,
Mfa hɛn ndɔbaa mbrɛ Wo.

MHB 923
3 . 'Koma pii abobɔ, 
Hia wɔ efi pii mu,
Na nguambaa pii a Guanhwɛfo n'
Wui maa hɔn n' atɔ gon.

MHB 923
4 . Ebɛkyekye werɛ, 
'Behyira abɔbɔfo,
Bɔhwehwɛ ankonam nye ngyanka,
Iyi nye nyamesom.

MHB 923
5 . Ebɛgye adaduafo, 
'Dze abɔn bɛbrɛ Nyame,
'Bɛkyerɛ nkwa na asomdwee kwan n',
Yɛ Christianyɛ ampa.

MHB 923
6 . Hɛn gyedzi yɛ mberɛw dze, 
So yɛgye W' asɛm dzi;
Nyame, dza yɛyɛ ma Wo mba,
Yɛyɛ ma Woara.

MHB 924
1 . Christ, W' enyimnyam hyɛ wim' ma, 
Christ, Wo nko nye nokwar kan,
Ndzeyɛtsenenee Ewia, pue,
Hyɛ anago sum nyina do;
Sor Adzekyee, bra me nkyɛn
Hyerɛn m' akomam', yɛ hɔ kann.

MHB 924
2 . Annka adzekyee ho ammba a, 
Nna da n' nyina ayɛ awerɛhow;
Metse sum nye mbusu mu,
Kɛpem dɛ W' ehumbɔbɔr
Hyerɛn dze dɛw hyɛ mo mu,
Na ɔbɔ m' akoma mu hyew.

MHB 924
3 . Dem ntsi bra bɛsera me kra; 
Pa bɔn nye awerɛhow sum no;
Nyame kan, hyɛ mo mu ma;
Pa m' ekyingye nyinara;
Da Woho edzi mbordo ara
Kodu da a onnyi ewiei n' mu.

MHB 925
1 . ANAPA woraba epue :
Ewuradze, yɛserɛ Wo,
Kan a ofi kan a obi annyɛ Wo,
Kyerɛ hɛn kwan.

MHB 925
2 . Gyirama na nsa ho ntsew,
Na adwen mu nyɛ wansann,
Ma nokwar no nda hɛn ano,
Yɛnyɛ adɔyɛ.

MHB 925
3 . Adzekyee resen yi,
Kɔ do yɛ hɛn Hwɛfo;
Ewuradze, kora hɛn akoma
Sɔnn fi bɔn mu.

MHB 925
4 . Ma yendzi hɛn dwuma
Daa nhyɛ Wo enyimnyam;
Na sɛ hɛn mber nye Wo hyɛ ase a,
Ma ɔnye Wo nwie.

MHB 926
1 . M'EGYA, anafua fofor so
Mu nda na ahomgye pa,
Na anapa kan ho dɛw nyina ntsi
Nhyira nka Wo dzin krɔnkrɔn n'.

MHB 926
2 . Mutu moho ka da fofor
Yi ho dze hyɛ Wo nsa,
Dɛ me bra nyɛ dɛ dza Ɔwo pɛ,
Na ma Wo pɛ nyɛ hɔ.

MHB 926
3 . Kɛse na kumaa a m'bɛyɛ n' ndɛ,
Dza m'bɛka na m'bɔdwen.
Ma memfa nhyɛ Wo enyimnyam
Wɔ Jesus Ne dzin mu .

MHB 926
4 . M'Egya, Wo dzin ntsi na mosɔr,
Gye W'abofra, hyira no.
Na ndɛ dua W'adom do gya m'
Fa tsenenee akwan do.

MHB 927
1 . AKOMA a wɔgye wi nyan,
Na enyiwa a wohu sor kan no a
Ɔyɛ adze nyina fofor n',
Nya enyigye, yɛ enyansafo.

MHB 927
2 . 'Napa biara dɔ a onyan hɛn
Na ɔma yɛsoɛr no yɛ fofor;
Ɔdze hɛn twa nda na sum sɔnn
San ba nkwa, tum na nyansa mu.

MHB 927
3 . Adzekyeenyim biara a yɛsɔr n',
Mbɔbɔrhu fofor kyin hɛn ho;
Mbusu pa, yenya bɔnfakyɛ,
Nyame ho adwen, sor enyisun.

MHB 927
4 . Sɛ hɛn daa daa dwumadzi mu
Yɛtsew dza yɛyɛ biara ho a,
Nyame bɛma hɛn ndzepa a ɔsom
Bo pii ma yɛdze aabɔ N'afɔr.

MHB 927
5 . 'Nyɛnkofo na mbea adadaw
Sakyer yɛ dɛ heaven ma hɛn;
Dɔ na mpaabɔ kan bi bɛhyerɛn
Hɛn amandzehu biara do.

MHB 927
6 . Hɛn nkukubɔ, hɛn dwumadzi,
Bɛma hɛn dza yehia nyina;
Yebenya kwan apa hɛnho,
Na ɔama daa yaabɛn Nyame.

MHB 927
7 . Ewuradze, Wo dɔ kɛse n' mu,
Siesie hɛn ma sor ahomgye n';
Na boa hɛn ndɛ na daa nyina
Na yɛrosɔr n' yeepinkyɛn Wo daa.

MHB 928
1 . ANAPA dze enyigye kan ba,
Anago sum eguan kɔ;
Kan ne farbaa, 'ma Wo mpuei no
Mpam sum nyina mfi hɛn adwen mu.
Ɔwo ehyira hɛn wɔ hɛn nda m';
Da yi m' kyerɛ hɛn kwan, kora hɛn.

MHB 928
2 . Asaasè a enyan riyi W' ayɛw,
Wo ndwuma nyina tow
W'enyimnyam,
Ma hɛn akoma a dɔ ebu do no,
Mfa hɔn ayɛdze mbra enyigye m'.
Ɔwo akyerɛ nnoma ndwon,
Ma hɛn akoma nnyi W' ayɛw.

MHB 928
3 . Boa hɛn ma yenyi W' ayɛw daa,
Na yɛnko ntsia bɔn nyina;
Yennya hɛn mboa nyina mfi Jesu m',
Ɔno a odzii konyim maa hɛn;
Wɔsɔɔ No hwɛɛ wɔ ase ha,
Na onyim hɛn mberɛwyɛ nyina.

MHB 928
4 . Nyimpa yɛ edwuma du ewimbir a,
Ahomgye a yehia san ba;
Dom hɛn ma yɛngye W'adom no,
Yennya nhyira wɔ dza yɛyɛ m';
Na bea biara a yɛwɔ no,
Yɛnsɔ W'enyi wɔ enyigye m'.  Amen.

MHB 929
1 . ME kra, bra, soɛr fi wo nda mu;
Adzekyee no
Dze da fofor so reba;
Bra Nyia ɔyɛɛ adze fɛɛfɛw n' nkyɛn,
Hwɛ, fa W'ahom
Kakraba n' nyina tua kaw.

MHB 929
2 . Fa dɛw hyia ewia a ɔreba n';
Ma w' ahoɔdzen
Nduhuam nyɛ krado ntu hua;
'Nafua sum no etwa mu kɔ,
Edaa hatsee n',
Nyankopɔn hwɛɛ wo do sɔnn.

MHB 929
3 . Sɔr ma ɔmma dzi mu daa wɔ
Akwan nyina mu;
Ɔmma wo mbɔdzen ndzi mu;
Mbom sɛ epɛ aka bɔn do a,
Ɔnsɛɛ w'akwan,
Nsakyer wo mfa w' nyɛ Nedze.

MHB 929
4 . Hu dɛ ɔhwɛ w'akwan mu daa,
Ɔda mfom a
Ɔhyɛ hɛn mu biara edzi;
'Nyimguasedze a wɔakata do n'
Oyi to gua,
Na ɔhwehwɛ bɔn biara mu.

MHB 929
5 . Wo nkwa mber da a odzi ekyir n',
'Werɛhow apa n',
Ntwa mu wɔ nda dɛɛdɛw mu;
Na efi owu nyinsu sum mu n',
Aasoɛr dɛw mu
Eekehyia Ewia hyɛnhyɛɛn no.

MHB 929
6 . Mma nnsɛɛ hɛn Nyame akyɛdze,
Na mma mmpow kan,
Mbom tsie No Sunsum Ne ndze;
Enye N' bɛtsena, na ibohu
Mbrɛ kan reda
Ndzɛmba nyina edzi petee.

MHB 93
1 . HOM mma yɛmfa ayɛyi, 'nyidzi, 
Mma hɛn nkwagye dzin pa no,
Dza mfesantsen a etwa m' no 
Wɔdze siee Nyame mu no,
Naaso yɛdzi enyigye krɔnkrɔn
Yɛatsea mu yɛatow ndwom ndɛ.

MHB 93
2 . Jesus nye dzin a ɔsom hɛn bo,
Dzin a yenntum nnkyerɛ ase; 
Enyigye dzin, enyika dzin,
Aso na akoma dzi dɛw;
Dzin dɛɛdɛw a ɔbor nsusui,
Ɔgye hɛn fi bɔn na hɛll.

MHB 93
3 . Ɔyɛ dzin a wɔdze tonton,
Wɔdze tow konyimdzi ndwom,
Dzin a wɔdze bɔ mpaa krɔnkrɔn 
Wɔ awerɛhow bɔnsa yi m',
Dzin a sorfo dze enyidzi
Kotow som enyigye mu.

MHB 93
4 . Ɔyɛ Dzin a sɛ wɔbɔ a,
Ɔyɛ dɛw ndwom wɔ asomu;
Nyia ɔdze Dzin yi kotow serɛ 
Nya awerɛkyekye dɛɛdɛw;
Nyia odu ne nyansaa mapa ho n'
Nya sor enyigye n' wɔ ha.

MHB 93
5 . Jesus nye Dzin a wɔakrɔn no 
Wɔ edzin nyinara mu;
Sɛ obi ka hɛn a, Dzin yi mu
Yegu tamfo n'enyim ase;
Ɔhyɛ hɔn a wonntum nnantsew,
Efurafo, na mpakye dzen.

MHB 93
6 . Dɛm ntsi yɛdze ɔdɔ tonton
Dzin a wodzi no nyi yi;
Jesus krɔnkrɔn, yɛserɛ Wo,
Kyerɛw W' dzin wɔ hɛn mu wɔ ha,
Ama yefi ha fow sor a,
Yɛnye abɔfo aatow ndwom.	  Amen.

MHB 930
1 . O NKWA Wura, Wo nkenyan ndze n'
Ma motow anapa ndwom;
Medze enyigye nsɛm bedzi dɛw
Dɛ meyɛ Wodze daa.

MHB 930
2 . Muhu Wo kan, metse W' mframa,
Wiadze yi yɛ W'asɛm;
Dza onyan m'akoma na m'adwen nye
W'enyim nhunii, Ewuradze.

MHB 930
3 . Dɛm ntsi mefa dza ɔkrɔn no' na,
Medan m'enyi kyerɛ Wo,
Dɛm ntsi mikenyan m'akoma
Dze som ahokeka mu.

MHB 930
4 . Ewuradze, ma mentsena nkwa m' na
Monkɔ do nsoɛr mfi owu m';
Mo Wura, ma m' sunsum enyi ngye,
Ma m' daa daa edziban.

MHB 930
5 . Ewuradze, kasa m'akoma m'
Ma onya ahokeka;
Kesi dɛ sum na ɔpon bɛba,
Ma mada wɔ Wo mu.

MHB 931
1 . Me kra, yɛ ntsɛm nye ewia nnyan 
N-si mu ntu wo daadaa kwan;
Sun akwadwer to nkyɛn na soɛr
Fa dɛw bɔ w' anapa afɔr.

MHB 931
2 . Mber a asɛɛ n' kwa hyɛ ananm'; 
Bɔ bra dɛ ndɛ owu nam kwanm';
Kɔ kan kora akyɛdze a Nyame ama n';
Siesie woho ma atsɛmbu da n'.

MHB 931
3 . Fa nokwar ka w' asɛm biara; 
Mma wo tsibowa mmbu w' atsɛn da;
Nyame enyi hu mbea nyina do
Hyɛ nsumaam' adwen nye nyɛe nsew;

MHB 931
4 . Me kra, nyan na ma woho do, 
Fa woho bɔ abɔfo ho,
Na hɔndze, anago nyina
Wɔtow ndwom ma Ɔsor Hen daa.

MHB 931
5 .	Ayɛyi nka W', Ɔwo a esie m' 
Na ama m' ahomgye a ɔwɔ ndam':
Sɛ mifi wum' so minyan a
Ma mo so me nsa nka daa nkwa.

MHB 931
6 . Mobɔ W' anohoba fofor: 
Ma mo bɔn ntwamm' dɛ bɔsu nkɔ,
Woara weɔn m' adwen nsunyiwa,
Fa Wo Sunsum hyɛ me kra ma.

MHB 931
7 . M' adwen, me nsɛm, nye me ndeyɛɛ- 
Woara dzi ne nyina do ndɛ,
Na dza mowɔ na dza mutum
Nyina aabɔm' wɔ Wo nkamfom'.

MHB 931
8 . Ayɛyi nka Nyame dɔyɛfo; 
Asaasemba, hom nkamfo No;
Sor abɔfo hom so ntonton N',
Egya, Ɔba, Sunsum Krɔnkrɔn!    Amen.

MHB 932
1 . O NYAME, enyimnyam hyɛnn n' ne fɛw,
Ɔwo a edze kan fi kan m' ba;
O kan mu Kan, kan nsunyiwa,
O Da a ɔma nda nyina kan.

MHB 932
2 . 'Wo nokwar Ewia, ma W'ahentum
Hyerɛn nwanwa n' ngyegye hɛn do;
Sunsum N'ahosan nserɛmɛn no
Nhyerɛn hɛn nyimpasu no do.

MHB 932
3 . Yɛdze hɛn ntotɔserɛ so ba
Daapem enyimnyam Egya N'enyim,
Adom na tum nyina Egya n',
Dɛ ɔmpam hɛn mfi bɔn ho enyigye m'.

MHB 932
4 . Ongya hɛn wɔ papayɛ mu,
Ma yɛmfa ɔdɔ nka enyiber nhyɛ,
Ɔmma sasabɔn ndan nyɛ siar,
Na yennya adom ngye hɛn mfom nto m'.

MHB 932
5 . Hɛn adwen-nhyɛ Noara Ne nsamu,
Hɛn honam ho ntsew ndzi N' nokwar;
Na gyedzi gya n' na ɔndzɛw hɔ 
Na ɔnhyew Satan no Nworahaban n'.

MHB 932
6 . Na Christ bɛyɛ hɛn edziban,
Hɛn nsu fi No hɔ bɛpem kwa,
Sunsum m' wenyin a ɔhyɛ ma n',
Onnsi atwetwe, na ɔma kra n' do.

MHB 932
7 . Ma yɛmfa dɛw nhyɛ da yi ase,
Hɛn nwansann nsɛ anapahema,
Hɛn gyedzi ndzɛw dɛ wigyinae,
Na nkrumsi bi mmba witɔree.

MHB 932
8 . Anapa-wi epue kɔɔ dɛ nhyiren;
Ma hɛn Anapa-wi mapa n' mbra;
Asɛm no a ɔnye Egya n' yɛ kor n',
Egya n' dzi mu wɔ Ba no mu.

MHB 933
1 . O CHRIST, yɛdze W'akyɛdze
Da fofor yi hyɛ Wo nsa;
Dza ɔdze nam no yennyim
Ntsi yehia Wo mboa mbordo;
Agyenkwa, fa W' mbeamudua n'
Hwɛ do, mma ɔannyɛ ɔsɛɛ ber.

MHB 933
2 . Sɛ ɔyɔ bɔkɔɔ fɛɛfɛw a,
Woara yɛ hɛn dɛw farbaa;
Sɛ ɔdze haw bi nam so a
Dza ihyira do n' nyina yɛ yie;
Dza yɛserɛ nye dɛ ofi
N'ahyɛse n' mma yɛnnyɛ bɔn.

MHB 933
3 . Yenyim hɛn me m' bi,
Na yenyim hɛn tamfo n' so, 
Ɔdɔɔ so mpo ma hɛn dɛ
W'enyi tua hɛn mbusu nyina;
Yɛreserɛ Wo yi, mma nnkam hɛn
Wo tsema na dza yehia.

MHB 933
4 . Ao, nkyɛ yeefua W'asɛm mu,
Yaatsena W'adom no mu daa!
Yeetu hɛnho ahyɛ Wo nsamu
Dze hɛn pɛ nyina ahyɛ W' pɛ ase;
Aadwen, aakasa, aayɛ dza
Ɔbɔsɔ W'enyi ara nko.

MHB 933
5 . Ewuradze, tsie hɛn ntsɛm;
Tsie na ma hɛn akyɛdze
Kɛse a Wo dɔ dze ma n',
Nokwar akoma a ɔhwɛ W' nko,
Ma ndɛ na hɛn nkwa nda nyina
Yeeyi W' Christ hɛn Nyame ayɛw.

MHB 934
1 . AYƐYI nka Nyia ɔtse dɛw mu,
Nyia ɔbɔɔ kan na sum no;
N'ahengua yɛ sum wɔ maa a
Wɔammbɔ no bun no mu.

MHB 934
2 . N'enyi hwira m' paapaa adwen
Na nyɛe biara m' kofee;
Sum kebii mu dze mpo da edzi
N'enyim dɛ ewia ketee.

MHB 934
3 . Ahemfo Hen, nyia Ɔwo gya no n',
Mbusu biara nnhaw no;
Wo ntsaban no nwin no ase
Na wɔbɔhom hɔ sɔnn.

MHB 934
4 . W'abɔfoe botwe hɔn mpa ho
Ehyia anweɔn hɔn ndaa m',
Wo gyedzi na nokwar bɔweɔn
Hɔn, 'siandɛ Ɔwo nnda.

MHB 934
5 . Na sɛ ahomgye na adwen papa
Ma yenya foforyɛ a,
Yɛnye adzekyee no tsew hɛn enyi
Na yehyira Siarfo n'.   Amen.

MHB 935
1 . ƆSOR Egya , maba Wo hɔ,
Mohwe W'enyim dɛ daduanyi,
Ama Wo dɔ no aagye me
Wɔ da yi mu adzesoa ase.

MHB 935
2 . Memmba dɛ muruguan m'asodzii,
Memmba dɛ muruguan aperdzi n';
Merebɛgye ahom fofor dze asɔw,
Rohwehwɛ tum fofor abɔ bra.

MHB 935
3 . Pii na wɔhwehwɛ W'enyim pa n'
Dze ekehyiahyia hɔn wu da,
Mbom mihia W'adom wiadze 'i mu,
N-kwasɛm mu yɛ dur kyɛn owu.

MHB 935
4 . Sɛ anapa kan gyegye wimu,
Ne kan yi mo ho fi edzi
Ma mennsɛ bi a, ana nnse dɛ:
Morohoa w' sen sukwankyɛba?

MHB 935
5 . Sɛ ewia ketee hyɛ modo,
Ma nkukubɔ yɛ dzen dodow
Ma nkyɛ meremem a ennka dɛ;
Wo mu na m'ahoɔdzen dzi mu.

MHB 935
6 . Sɛ sum dze wiadze kɔ ndaa mu a,
Kommyɛ a ɔba n' mu yɛ dur ma,
Nkyɛ ɔbɛhaw naaso ese
Kan bɛba 'wimbirbaa mu no.

MHB 935
7 . O ma kan ne ngyegyee hyɛnn no
Ntow nhyɛ m'akwan nyina do daa,
Kesi dɛ gyedzi nnkotua enyi
Na hɛn nda bɛyɛ heaven nda.

MHB 936
1 . ENYIGYE, Kan Nyame
Egya n' N'enyim adom,
Ewuna onnyiewiei ahoɔfɛw;
Ɔsornyi, krɔnn, siarfo,
Hɛn Gyefo Jesus Christ,
Yɛdze dɛw hwɛ Wo mpuei kwan.

MHB 936
2 . Ansaana wimu bomua
Yehu ewimbir kan n',
Yehyia tow hɛn ndowm dɛɛdɛw;
Dze kamfo tum Egya,
Ɔwo Ne Ba a ɔwoo n' n',
Na Sunsum Krɔnkrɔn no so.

MHB 936
3 . Wo nko na ayɛyi ndwom
Krɔnkrɔn nyina yɛ Wodze,
O Nyame Ba, nkwa Mafo,
Dɛm ntsi Ɔwo sorsornyi,
Wiadze hyɛ Wo enyimnyam,
Wobohuhuor Wo daa daa.

MHB 937
1 . WONHUA N'enyimnyam kan a ɔma akomatɔm'!
Ɔno a ɔyɛ bɛkyebo Egya siarfo,
Krɔnkrɔn mu, Krɔnkrɔn Jesus Christ hɛn Wura
Afei yɛaba 'wimbir ahomgye ber mu.

MHB 937
2 . Ewimbir nkandzea hyerɛn hɛn do,
Yɛtow Egya na Ɔba nye Sunsum 
Krɔnkrɔn n' ndwom,
Efata dɛ daa yɛdze gyirama krɔnn
Tow ndwom kamfo Wo',
Ɔwo hɛn Nyankopɔn Ba nkwa Mafo;
Dɛm ntsi W'enyimnyam ahyɛ wiadze nyina ma.

MHB 938
1 . EGYA a etse sorsor wɔ wimu
Ma hɛn ewimbir ndwom a yɛrotow yi
Nyi W' mbɔbɔrhu kɛse n' nkyerɛ:
Wo dɔ n'anyɛn hɛn ndɛ da yi,
Wo nhwɛdo dze sor ayamuyie pii
Edzi hɛn enyim hɛn bra m'.

MHB 938
2 . Gyefo, fa ndɛ bɔn nyina kyɛ,
Adwembɔn, nyɛe basabasa,
Enyiber, ntsɛn na ahantan;
O Ɔwo Calvary Eguambaa,
Yi hɛn fi wiadze na honam m',
Gye hɛn nkwa a sesei na daa.

MHB 938
3 . Yɛ hɛn akokyɛm na hɛn akontar,
Tsia abɔnsam ndaadaa ɔnye
Esunsum bɔn nyina hɔn tum;
Wo tum nwowaw hɛn anafua yi
Na ma sor asomdwee nka hɛn
Na abɔfo so nsian hɛn do.

MHB 938
4 . Anafua bɔw rososɔ yi,
Sunsum Krɔnkrɔn, ma Wo kommyɛ n'
Nhyɛ akoma biara mu,
Ma yemmua hɛn enyi bɔkɔɔ,
Na ma hɛn akra nhom Wo nko mu,
Ɔwo Ɔkorsa daa siarfo.  Amen.

MHB 939
1 . EWIA rokɔtɔ ntsɛm,
Adze resa;
Ma dɔ nda no ho edzi
Mbɔ n'ewimbir afɔr.

MHB 939
2 . Christ sɛɛn mbeamudua no do n',
Ɔbɔɔ N' tsir adze,
Na ɔdze Ne kra hyɛɛ
N'Egya Ne nsamu yie.

MHB 939
3 . Dɛm ara na m' kra so
Dze noho nyina
Hyɛ Krɔnkrɔnnyi Ne nsa,
Nyia esunsum nyina tse n' mu.

MHB 939
4 . Afei Egya N'enyim
Na m'bɔhom komm,
Monnkɔdwen hweeara ho,
Ber a meda No bomu n'.

MHB 939
5 . Ne pɛ na ɔnyɛ hɔ,
Mbrɛ obesi bia 'a;
Oewu ama Noho,
Ndzɛmba nyina bɛn No.

MHB 939
6 . Dɛm na m'bɛtsena ase
Na nnyɛ emi a,
No tum no dɔ nyina
Tse ase mo mu ndɛ.

MHB 939
7 . Ɔkorsa Krɔnkrɔn kor,
Ewuradze kor,
Mebɛyɛ Wodze daa,
Wo so yɛ medze daa.   Amen.

MHB 94
1 . Eguambaa bi, nkwagye dzin bi, 
Enyidar bi nnyi sor anaa ase,
Fɔdzi nye fɛr ho guansumabew bi nnyi,
Dɛ Wo nkotoo.

MHB 94
2 . Me gyedzi suar, m' enyidar suar, 
M' akoma ne hia nye no mbusu nko
Na ɔbɔ mu dɛ senaman wɔ mo mu
Kekam' frɛ Wo.

MHB 94
3 . Kaansa muwu a, Ɔwo yɛ nkwa; 
Meyɛ nwim mpo a, mo Wura, dɔ ne gya nye W'
Minnyi etsidaa, minnyi fie biara so
Gyedɛ Woara.

MHB 940
1 . Anapawi hyɛnhyɛnn n' etwam' 
Ɔahwer ne hyɛnhyɛnn nyina ntsɛm
Adzesaa no sunsuma retsen
Prɛko so bio.

MHB 940
2 . Hɛn nkwa tse dɛ ɔpɛber da 
N' enyimnyam wi n' twam' ntsɛmara
Gya hɛn, O Christ, 'Wo a eyɛ nkwa,
Kodu fie sɔnn.

MHB 940
3 . Fa W' adom a ɔhyɛ kra nkuran n' 
Twe hɛn 'koma kɔ sor man ho;
Boa hɛn ma yɛmfa hɛn enyi
Ntsim sor man n' do.

MHB 940
4 . Mbrɛ kan na dɛw na asomdwee 
Bɔ mu yɛ kor dzi hen wɔ hɔ n',
Nna sor abɔfo nngyaa hɔn ndwom
Tow ara da n'.

MHB 940
5 . Mbrɛ ahotsewfo hyɛ ntar fitaa n' 
Na ewimbir sunsuma ngye hɔ da n'
Mbrɛ 'Wo ɔdomankoma Kan mu kan
Yɛ abɔso Hen.

MHB 941
1 . OWURA Jesus, tsetsebaado
Beenu nye W' nantseew 'wimbir bi,
Dɔ nwanwa mapa hyɛɛ hɔn ndam
Ma wɔserɛɛ W' dɛ nye hɔn ntsena.
Adze resa yi hɛn so serɛ W'
Dɛ mma nngyaa hɛn witɔree yi.

MHB 941
2 . Ana hɔn akoma ammfram?
Na kaansa woennhu hɔn Wura mpo a,
Hɔn esunsum ho ammper hɔn?
Woenntum amma Hɔho n' annkɔ.
Hɛn a yenyim Wo sɔr mbordo
Dɛ mma nngyaa hɛn da n'ewiei yi.

MHB 941
3 . Bi a hɛn so mber pii no yennhu
Nyia ɔnye hɛn anantsew kwan do;
Ɔbra ne begyabegyayɛ m'
Yɛanntse dza ewɔ ka kyerɛ hɛn
Anafua kɔnkɔnnkɔn no mu,
Dɔfo Ewuradze, yɛbɛtse W' ndze.

MHB 941
4 . Wi asen, adzesaa abɛn;
Agyenkwa, 'nye hɛn ntsena anafua 'i;
'Nye hɛn nkasa, fa W' nsa ka hɛn,
Gya hɛn kɔ asomdwee na kan mu;
W'enyim a wusoɛr adom wɔ mu n'
Mfa ne hyerɛn no mpam hɛn sum.

MHB 941
5 . Owura siarfo, nnyɛ anafua 'i nko,
Yɛnye Wo bɛnantsew daa daa,
Abɔ namɔn akɔ Emmaus
Eketsie Wo dɔ na tum ndze n',
Na anafua biara yɛatsena
Wo nkyɛn ahwɛ W', enya ahomka.

MHB 942
1 . Gyefo dɔfo, me kra n' ewia, 
Ɔwo 'bɛn a, adze nnsa da;
O mma mununkum biara mmfi fam'
Nn-suma W' mmfi W' akowaa enyiwam'!

MHB 942
2 . Ber a enyikom aka me 
Dɛ bɔsu a ogu asaase do,
N-da refa m' a, m' adwen nyɛ
Dɛ Christ bom' nda n' ɔbɛyɛ dɛw!

MHB 942
3 . Bra begya m' kwan fi ahema, 
Na innyi hɔ a, munntum mmbɔ bra;
Adze sa so a nye me bɛtsena:
Musuro owu sɛ innyi hɔ a.

MHB 942
4 . Wo ba bi a ɔafom kwan wɔ hɔ a 
N-dɛ so oetsia W' asɛm do a,
Adom dwuma n' nhyɛ ase ber yim';
Mma ɔnnda ho ara nnda bɔn mu.

MHB 942
5 . Hwɛ ayarfo do; ma ehiafo 
Nhyira a ofi W' adom mbordo;
Hɔn a awerɛhow atɔ hɔn do,
Wɔnda dɛ mbɔtoaba berɛww.

MHB 942
6 . Yenyan a, bra na behyira hɛn 
Ansaana yeesim' etu kwan,
Ekodu dɛ hɛn nkwa yi ayew
Wɔ sorsor Wo dɔ no bun mu.

MHB 943
1 . 'NYIMNYAM nka Wo, me Nyankopɔn,
Wɔ da yi mu nhyira no ntsi;
Ahemfo Hen, fa m' sie anafua 'i
Wo ntsaban kɛse no ase.

MHB 943
2 . Ewuradze, Wo dɔ Ba no ntsi
Fa da yi mu mo mfom kyɛ me,
Ama meenya asomdwee kɛse 
Ber a morokɔ ndaa mu yi.

MHB 943
3 . Kyerɛ me ma mombɔ bra dɛ
Munnsuro owu kwan biara do;
Kyerɛ me owu pa n'akwan,
Ma ewiei no meenyan dɛw mu.

MHB 943
4 . O ma me kra nhom wɔ Wo mu,
Na ma nda pa ndeda me yie,
Ma onsiesie mo honandua
Ma maasom me Nyankopɔn yie.

MHB 943
5 . Sɛ anafua yi menntum annda a,
Fa adwen pa fi sor dwir me kra;
Mma mma adaaso bɔn bi nnhaw me,
Na sum mu etumfo bi nntsiw me.

MHB 943
6 . O ma menyɛ krado daa daa,
Dɛ me kandzea so dze me nsamu;
Muhu sor a, ma m'enyi ngye,
Ber a m'bɛtse Kumfor n' Ne ndze n'.

MHB 943
7 . Ayɛyi nka Wo, kan Wura,
Ɔwo a ayɛ kan Wo tsenabea;
Ngyegyee hyɛnhyɛn pem fi Wo nkyɛn,
Enyimnyam nyina Nyame Tsir no.

MHB 943
8 . Wonyi Nyame domfo n' ayɛw,
Asaase mba, hom nyi N' ayɛw,
Ɔsor mba hom so nyi Egya,
'Ba na Sunsum Krɔnkrɔn n' ayɛw.

MHB 944
1 . Adze resa ampa 
Ewimbir aba,
Na enyimkan rudum,
Ma wim' reyɛ sum.

MHB 944
2 . Isum rehyɛ ampa, 
Nworaba rupuepue,
Nnoma, mbowa nye nhyiren
Bɛdeda sesei.

MHB 944
3 . Jesus, fa Wo nsa to 
Hɔn a wɔaberɛ do;
Na fa Wo nhyira pa
Dom hɔn ma wɔnda.

MHB 944
4 . Dom mbofra nkakraba 
Ma wonhu Wo daa;
Hɔn a wɔwɔ po do,
Woara hwɛ hɔn do.

MHB 944
5 . Hɔn so a wonntum nnda, 
Hyɛ hɔn dzen daa daa;
Hɔn a wɔdwendwen bɔn,
Dan hɔn na twe hɔn.

MHB 944
6 . W' abɔfo mpa m' mbusu 
Anago yi mu,
Wɔmfa hɔn atsaban
M-bɔ mo ho ban.

MHB 944
7 . Ao, fa mo bɔn kyɛ me, 
Na ma adze nkye me
Dɛ m' akoma mu tsen
Na mo ho yɛ dzen.

MHB 944
8 . Enyimnyam nka Egya, 
Enyimnyam nka Ba,
Nye 'Wo, Sunsum Krɔnkrɔn,
Daa, hɛn Nyankopɔn.   Amen.

MHB 945
1 . ANAFUA a yɛdze da hom n' aba bio,
Nyankopɔn mma ndzɛmba nyina nyɛ yie:
Yɛnda Ne nhyira a suro nnyi m' no ase,
' Siandɛ ɔbɛn hɛn.

MHB 945
2 . Pam adwembɔn na sunsum bɔn kɔ ekyir;
Hɛn Wura, weɔn hɛn kesi adzekyee,
Bɔ honam na kra ho ban tsia mbusu,
Soma W'abɔfoe n'.

MHB 945
3 . Tsew hɛn mpaabɔ na hɛn adwendwen ho,
Ma yennyan dɛw mu dɛ yɛwɔ Wo nkyɛn,
Yɛnsom Wo ndzɛmba nyina mu na adwen m'
Yenyi W' ayɛw.

MHB 945
4 . Ma ayarfo Woara Wo nda pa no,
Dom adaduafo, fua nyinsukyifo;
Hwɛ ekunafo na ngyanka hɔn hia,
Ka tamfo n' gu.

MHB 945
5 . 'Siandɛ yennyi boafo koraa
Ka Wo sor Nyankopɔn hɛn Hwɛfo n' ho;
Ɔwo nnkɛpa W'adɔfo dabiara,
Kan o, sum o.

MHB 945
6 . Han Egya, ayɛyi nka W', W'ahendzi mbra,
Wɔnyɛ Wo pɛ Wɔ ha dɛ sor ara;
Kora hɛn do, fa hɛn bɔn kyɛ hɛn, gye hɛn,
Sesei na daa.   Amen.

MHB 946
1 . AFEI ndua nyina ada
Na sum na fooyɛ repram
Nkurow na mbowa do;
Na 'wo, m'akoma dze, nyan
Na bɔ mpaa yie aber yi,
Yi w' Bɔfo ayɛw ansaana ada.

MHB 946
2 . Ewia kan a aka n' rokɔ,
Na nworaba rupuepue
Wɔ wimu na ekyirkyir;
Na sɛ wɔfrɛ w' kɔ sor a,
Nyame mma w' enyimnyam ma
Innsi nkrum bio wɔ wiadze ha.

MHB 946
3 . Adwendwen na berɛ bɔ adze,
'Siandɛ adzesaa gya abrɛfo
Na ɔma hɔn ahomgye :
M'akoma, ber bi reba a
Ibefi awerɛhow na
Bɔn ho nkowaasom nyina mu.

MHB 946
4 . Me Jesus, tsena me nkyɛn,
Na mma 'tamfo bi mmbɛn me,
Wo ntsaban ase m' wɔ nkwa;
Sɛ 'tamfo no bɔ m' mpuw a,
Mma ɔnnhaw m' kwan biara do,
Ma W'abɔfoe ntow ndwom ntwa m' ho.

MHB 946
5 . M'adɔfo, hom ho ndwe hom,
Hɛn Nyankopɔn bɛgye hom
Efi mbusu nyina m',
Na ɔama hom ahomgye,
Na N'abɔfoe aweɔn hom,
Na wɔabɔ hom ho ban daa daa.

MHB 947
1 . Ansaana m' bɛda n', yie biara 
Me Nyame
Ayɛ m' ndɛ,
M' bɛda m' Agyenkwa ase.

MHB 947
2 . Mo Wura, memfa ndaase bɛn mma 
Wo dzin a
Ɔnnsesa n'
Mbɔbɔrhufo, dɔfo?

MHB 947
3 . M' ekyinkyin nyinam' 'Wo na 'gya m' 
Wɔ Wo kwanm',
Tsiee m' asɔr,
Saan me nyɛe nyina ho.

MHB 947
4 . Mma nndan me nngya na dɔ me daa; 
W' Asomdwee
Nyɛ me nhyira,
Nkodu dɛ 'beyi me ha.

MHB 947
5 . Mo botan, mo weɔmfo, m' aban, 
Kora m' sɔnn,
Ber a mada,
Fa Wo tum nyinara.

MHB 947
6 . Meka m' enyi gu do wum' a, 
Ma monsoɛr
Dɛ meka
Enyansafo no ho.

MHB 948
1 . Enye me ntsena! onwim ano rotɔ; 
Sum regye, Ewuradze, nye me ntsena!
Aboafo pa, na akyekyewerɛfo sa a,
Onnyibi-ne-bi-a-ɔba, enye m' ntsena!

MHB 948
2 . N-kwa da ketseaba yi rotwe kɔ; 
Wiadze dɛw repa; n' enyimnyam resen;
N-sakyer na ɔsɛɛ nko ara na muhu;
Ao, 'Wo a ennsakyer da, enye me ntsena.

MHB 948
3 . Mihia Wo me nkyɛn aber nyinara, 
W' adom n-ko na ɔka siamfo hyɛ;
Gyafo nye Taafo wɔ hen ka Wo ho?
Isum o, ekan o, enye me ntsena.

MHB 948
4 . Sɛ menye Wo nam a, munnsuro hwee; 
Ɔyaw nnyɛ durdur, na nyinsu nnyɛ wen:
Owu, wo bɔr na wo konyim wɔ hen?
Mo konyim wɔ do daa, sɛ 'Wo nye m' tse a.

MHB 948
5 . Murumua m' enyi a, yi Wo mbeamudua n' kyerɛ m'; 
Hyerɛn wɔ sum mu, kyerɛ m' ɔsor do kwan;
Ɔsor rehyerɛn, wiadze kusuww repa;
N-kwam' o, owum' o, enye me ntsena!

MHB 949
1 . EWURADZE, hwɛ, mber tsiabaa bi 
Yefi daa ɔberɛ mu,
Behyia wɔ Wo krɔnkrɔn-bea ha,
Bɔhom kakra, Wo nkyɛn.

MHB 949
2 . Edwuma, ɔberɛ na atseetsee
Twa hɛn ho hyia daa daa,
Na ɔyɛ dzen ma hɛn dodow;
Yennya mber mpo mmbɔ mpaa.

MHB 949
3 . Naaso nnyɛ ha nko nye bea a
Wɔdze hwehwɛ Wo wɔ;
Wo nhyira gu famu famu dwuma a
Wodzi n' nokwar m' so do.

MHB 949
4 . Dwumadze ahorow nyina,
Nsaase pa m' 'gyapadze,
'Bɔdze ho nyimdzee na edwindze
Da Wo nhwɛdo edzi.

MHB 949
5 . Dɛm a yɛnda hɛn sor awoo
Edzi dza yɛyɛ nyina m',
Na yɛmper wiadze ahendzi mma W'
Na nnyɛ W'atamfo no a.

MHB 949
6 . Dwuma a wodzi no Wo pɛ do n'
Bɛyɛ dɛ mpaabɔ daa,
Na mpaabɔ a Woara akyerɛ n'
Nye edwuma yɛ adze kor.

MHB 95
1 . JESUS, eyɛ Ewia na Kyɛm, 
Kyɛm na Ewia afebɔɔ, 
Innkegyaa dɛ ehyerɛn da, 
Innkegyaa hɛn nweɔn da. 
Sɛ yɛrokɔ a pia hɛn, 
Gye hɛn fi atamfo nsamu.

MHB 95
2 . Jesus, 'yɛ Paanoo na Nsa, 
Paanoo na Nsa afebɔɔ,
Innkegyaa dɛ 'nyɛn hɛn daa,
Na ehyɛ hɛn dzen daa.
Kɔ do ma hɛn sor paanoo, 
Yɛnkɔ do nnom sor n-sa.

MHB 95
3 . Jesus eyɛ Dɔ na Nkwa, 
Nkwa na ɔdɔ afebɔɔ.
Innkegyaa dɛ ikenyan hɛn,
Innkegyaa dɛ edɔ hɛn.
N-kwa na ɔdɔ a yehia nyina
Wɔ Wo mu, wɔ Wo mu ampa.

MHB 95
4 . Jesus yɛ Asomdwee na Dɛw,
Dɛw na Asomdwee afebɔɔ.
Dɛw a ɔmmpa, ɔnnsesa,
Asomdwee a onngyaa hɛn.
Yɛwɔ W' mu dɛw na asomdwee, 
Seseiara na afebɔɔ.

MHB 95
5 . Jesus yɛ Ndwom na Ahoɔdzen,
Ndwom na Ahoɔdzen afebɔɔ.
Ahoɔdzen a ɔnnsa da,
Ndwom a ɔmmbɔ adze da,
Ma ahoɔdzen na ndwom yi
N-hyɛ hɛn dzen daa nyina.

MHB 950
1 . Nhyira nka akomamutsewfo, 
Wobohu hɛn Nyame;
Nyame esumadze yɛ hɔndze
Hɛn kra yɛ Christ ne fi.

MHB 950
2 . Ewuradze a ofii sor 
Brɛɛ hɛn nkwa na asomdwee,
Nye nyimpa bɛtsenaa botooyɛm',
Yɛɛ Fasusu na Hen-

MHB 950
3 . Ɔda ho dze Noho 
Ma ɔkra brɛfo no;
Na ɔdze N' ahengua no ma
Akoma a no mu tsew.

MHB 950
4 . Ewuradze, yɛrohwehwɛ W' 
Ma nhyira yi nyɛ hɛndze.
Ma hɛn akoma a ɔbotow,
Asɔrfi a ɔsɛ Wo.

MHB 951
1 . NDƐ da yi enya etwa m' kɔ;
Hɛn Wura, yɛda W' ase;
Yɛsɔr dɛ mma yɛnnyɛ bɔn
Biara dɛm sumber yi.
O Jesu, ma yengyina W'enyim,
Na adzesaa yi mu kora hɛn.

MHB 951
2 . Da n' ne dɛw etwa mu kɔ :
Hɛn akoma ba Wo hɔ;
Yɛserɛ W' dɛ mma ɔhaw bi mmba
Dɛm sum ndɔnhwer yi mu.
O Jesu, ma hɔn sum nyɛ kan,
Na adzesaa yi mu kora hɛn.

MHB 951
3 . Da yi mu fona etwa m',
Yɛtow hɛn ndwom ma Wo,
Yɛserɛ W' dɛ mma mbusu bi
Nnsi sum ndɔhwer yi mu;
O Jesu, ma yengyina W'enyim,
Na adzesaa yi mu kora hɛn.

MHB 951
4 . Yɛ hɛn akra korafo,
'Siandɛ Ɔwo na inyim
Mbusu pii a ɔrotweɔn hɛn
Wɔ mfikyir abrɔn mu.
O Jesu dɔyɛfo, tsie hɛn.
Na gye hɛn fi ne nyina mu.  Amen.

MHB 952
1 . NYANKOPƆN Egya, bɛn hɛn,
Gye hɛn ɔhaw m' 'nafua yi;
Yɛ hɛn nyina Wo dɔ mba,
Sum no mu yɛ kan ma hɛn.

MHB 952
2 . Agyenkwa, yɛ hɛn asomdwee,
Yi hɛn bɔn anafua yi;
Ka fahodzi asɛm no
Dan hɛn sum ma ɔnyɛ kan.

MHB 952
3 . Sunsum Krɔnkrɔn, pen na bra
Bɛtsew hɛn ho anafua yi;
Bɛyɛ hɛn akoma Wo fie;
Dan hɛn sum ma ɔnyɛ kan.

MHB 952
4 . Ɔkorsa Krɔnkrɔn, bɛn hɛn;
Dɔ nwanwa a yɛkamfo Wo,
Abrabɔ m' na 'wu m' boafo,
Ewuradze, tsew hɛn sum do!.  Amen.

MHB 953
1 . EWURADZE, Ɔwo a ipue ma dwumadzi m'
Ɔhyew na adzesoa brɛ adze koraa,
Enye mo so ntsena anafua kɔnn yi mu,
Sɛ ewia rokɔtɔ a, nye me ntsena.

MHB 953
2 . Ewimbir dzinn a nhyira ahyɛ n' ma,
Dze ahomgye dɛɛdɛw bi gu mo do;
M'edwuma bɔ adze na eka mo ho a,
M'etsidaa benya edzi mu wɔ Wo mu.

MHB 953
3 . Afei, Ewuradze, bra bɛyɛ m' Hɔhoe,
Dafua mu fona na dede ekyir no;
O ma minnya asomdwee, dɛw nye ahomgye,
Brɛ m' nkwagye, na fa mo bɔn nyina kyɛ me.

MHB 953
4 . Kyekyer epirakur, na dwedwe yaw a
Aka mo bom' wɔ da a etwa m' yi ho n',
Na menda Egya N'bomu dɛ me yaw,
Nyina mo werɛ mfir wɔ nda pa m'.   Amen.

MHB 954
1 . AFE fofor reba bio,
Hɛn Wura pa, ma ɛnyɛ
Afe kor so a wɔdze
Yɛ edwuma, dze tweɔn Wo.

MHB 954
2 . Afe fofor a mbɔbɔrhu,
Gyedzi na adom wɔ mu,
Afe fofor a W'enyim hyerɛn,
Ma dɛw ahyɛ no ma.

MHB 954
3 . M-pontu afe fofor a
Ayɛyi ahyɛ ma, 
Afe a ɔma wohu
Wo daa daa nyina no.

MHB 954
4 . Afe fofor a wodze som,
Dze dzi W' dɔ ho dase;
Afe fofor a wɔdze sua
Sor edwuma krɔnn yɛ.

MHB 954
5 . Afe fofor reba bio,
Hɛn Wura pa, ma ɔnyɛ
Afe fofor mma Wo sor
Na asaase nyina so.   Amen.

MHB 955
1 . YEGYINA afe fofor
Abobow ano,
Yehyia awerɛkyekyer nsɛm a
Otu suro nyina,
Hɛn Egya Ne ndze no
Na ɔka no wɔ
Gyedzi ahoɔdzen mu
Dze ma hɛn enyigye.
    Hom nkɔ kan, mma hom nnsuro
    Adzekyee mba nyina :
    N'asɛm runntwa mu da,
    Orunntwa mu da.

MHB 955
2 . 'Mi Ewuradze nye w' wɔ hɔ,
Mma nnsuro ara da;
Mobɔboa w' ahyɛ w' dzen,
Mma w'abaw nngura!
Medze Me nsa nyimfa
Mubosuo wo mu;
Wɔasan mu eyi wo dɛ
'Begyina M'enyim.

MHB 955
3 . N-dzepa a wɔahyehyɛ
Afe a ɔreba yi m'!
Nkwa nsu bopue ama
'Bɔbɔfo ehiafo;
N'adom bobu do ama
Abɔn abɔbɔfo.
Bahatɔfo benya
Ahoɔdzen mapa.

MHB 955
4 . Ɔremmpa hen ara da
Orinngyaa hɛn so;
N'onnyiewiei ahyɛmu no,
Orummbu do da!
Yɛtwer N'anohoba a,
'Bɛn na yebosuro?
Nyankopɔn so dze ma
Afe a ɔreba 'i.

MHB 956
1 . Hom mbra ma yentu 
Hɛn kwan yi fofor
Yɛnye afe yi nkyin,
Na mma yenngyina kyerɛ hɛn Wura aba.

MHB 956
2 . Hom ma yɛmfa dɛw 
Yɛnyɛ N' apɛdze,
Yɛmfa abotar
Na dɔ dwumadzi nsi hɛn adom no pi.

MHB 956
3 . Hɛn nkwa yɛ adaaso; 
Hɛn mber tse dɛ nsu a
Ɔrepem hwew hwew
Na mber kobɔnyi no nngyina ara pɛn.

MHB 956
4 . Wɔatow egyen no, 
M-ber no ɔkɔ;
Apem afe no
Ɔrobɔto hɛn, na onnyiewiei aba.

MHB 956
5 . Ao, nkyɛ biara aaka 
Da a ɔbɛba n' dɛ,
Mako ɔko pa n'
Dwuma a edze maa me n' mewie ne nyina yɛ.

MHB 956
6 . Ao, nkyɛ biara aatse, 
No Wura reka n' dɛ:
M-bo, ayɛ n' yie
Hɛn me dɛw mu na tsena M' ahengua no do.

MHB 957
1 . EGYA, ma muntu afe yi
Nyina nsi hɔ mma W',
Ɔbra mu gyinabew biara a 
Epɛ dɛ mokɔ m',
Awerɛhow, yaw na haw;
Me mpaabɔ ara nye dɛ
'Nyimnyam nka Wo dzin.

MHB 957
2 . Ana abofra botum akyerɛ
Mbrɛ obesi abɔ bra?
Aso Egya bi n' dɔ bɔpow
Dɛ ɔyɛ dza oye nyina?
Dza yebisa no daa no
Ema ma ɔbor do,
Emmbra hɛn dɛ yɛka dɛ
Enyimnyam nka W' dzin.

MHB 957
3 . Mbɔbɔrhu ntsi sɛ ebɛma
M'enyigye atweɔn;
Sɛ 'kan nserɛmɛn bi bɛhyerɛn
'Bra do asomdwee mu a;
M'enyigye akoma ntow W' ndwom 
Akwan nyina mu;
Na dza ndaamba dze nam nyina,
Nhyɛ W' dzin enyimnyam.

MHB 957
4 . Sɛ efrɛ m' ba mbeamudua n' ho,
Na no sunsuma n' ba,
Na mohwer m'adze nyina,
M'akoma na fie mpo a,
Ma mondwen mbrɛ Wo Ba n' sii
Baa N'enyimnyam mu,
Na mbusu m' monkɔ do nsɔr :
Hyɛ W' dzin enyimnyam.   Amen.

MHB 958
1 . O NYAME, Tsetse Botan,
Ɔwo a ewɔ hɔ daa
Ehumtuber mu nyina
Hɛn asomdwee guandɔbea :
Ansaana erobɔ wiadze
Etse dɛm sesei so,
Mbersantsen nyinara mu,
Bɛkyebo Woara a.

MHB 958
2 . Hɛn mfe tse dɛ esunsum a
Wi tow gu akoko do,
Anaa nkyɛkyɛr mu nsensan a
Onyin prɔmprɔm dze wu :
Nda, adaaso, kodzi bi a
Ahɔho tow no ntsɛm,
Ndzɛmba a ɔyɛ dadaw ntsɛm
N'enyimnyam a ɔnnkye.

MHB 958
3 . O Ɔwo a enntɔ nkom nnda,
Na Wo kan so nnhyɛ sum,
Kyerɛ hɛn, yɛnkan hɛn nda yie 
Ansaana mfe n' ahwer.
Wo mbɔbɔrhu nhyerɛn hɛn do
Wo ayamuyie nye hɛn ntsena
Na ma Wo Sunsum nhyerɛn 
Akoma a ehyira no n' mu.

MHB 958
4 . Hɛn Wura, fa fɛwyɛ na adom
Bɔ hɛn gyedzi abɔtsir,
Kɛpem dɛ kan mu, afebɔɔ
Yebohu W' enyim na enyim:
Enyigye a wonnsusu
Tse dɛ bura a ebu do
Enyigye a ɔpem afebɔɔ
Dɛ po a onnyi mpoano.

MHB 959
1 . HOM ntow Jehovah N'ayɛyi,
Nkamfo nyina dzi wɔ N';
Ɔno a ɔma hɛn nda mu war,
Hɛn ndwom pa no fata N'.

MHB 959
2 . Ɔahwɛ hɛn do dze hɛn etwa
Afe kor so no mu;
Hɛn nyina dzedze ndwom fofor
Befir Nyame N'enyim.

MHB 959
3 . Egya, ehu hɛn mbɔbɔr pɛn;
Na 'da ho hwɛ hɛn;
Mbrɛ yɛtse, dza yɛwɔ biara,
Yedua Christ do dze ma W'.

MHB 959
4 . Hɛn ano na hɛn bra bɛka
Wo dɔ n'anwanwadze;
Yɛnam Jesus N'anamɔn mu
Bohu W'enyim wɔ sor.

MHB 959
5 . Hɛn nda ne nkaase yɛ Wodze,
Ne nyina yɛdze ma W';
Hɛn tum biara yetu si nkyɛn,
Yɛdze bɔ afɔr ma Wo.

MHB 96
1 . KA enyimnyam edzin nyina, 
Nyansa, dɔ na tum bɔ m'.
Dza adasa nyim no,
Dza ɔda abɔfo do;
Iyinom nyina nntum nnkyerɛ 
Dɛ mbrɛ hɛn Agyenkwa no tse.

MHB 96
10 . Sɛ owu ɔnye hɛll,
Na hɔn etumfo nyina
Dze ebufuw kɛse bi
Na enyitan hyia me mpo a,
Christ N'adom na No tum no so
Sen hɔndze ntsi hwee nnkɛyɛ me.

MHB 96
2 . Naaso hɛn Pomfo no
Nam ahobrɛadze kwan
Do na ɔkyerɛ hɛn,
Mbrɛ No sor adom tse;
Me kra dze dɛw na nwanwa hwɛ 
Ɔdɔ a ɔdze dɔ hɛn no!

MHB 96
3 . Ahyɛmu Ɔbɔfo no,
Ɔaba wɔ honam mu,
Okura anohoba
Na fakyɛ wɔ Ne nsamu;
Wɔhyɛɛ N' fii N'Egya ahengua do
Dɛ ɔnka N'adom nkyerɛ adasa.

MHB 96
4 . Nyame No Nkɔnhyɛnyi,
M'ano behyira Wo dzin:
Ɔwo na 'dze nkwagye
Enyigyesɛm no bae;
Bɔnfakyɛ ho enyigyesɛm,
Edzii hɛll do; sor wɔ asomdwee.

MHB 96
5 . Bɛyɛ mo Fotufo,
Mo Nhwɛdo, me Gyefo;
Sar do akwantu yi mu,
Ma membɛn Wo nkyɛn daa:
Mma m'anamɔn mmfom kwan ara da, 
Na memmfa kwan kɔntɔnkye do!

MHB 96
6 . Mo Guanhwɛfo Ne ndze
Na mepɛ dɛ metse;
N'enyi bɔ mo ho aprɔw,
Kora me No nguankuw mu;
Ɔnyɛn No nguan, 'bɔ hɔn edzin, 
Tur No nguambaa wɔ N'abaw mu.

MHB 96
7 . Jesus Sɔfopanyin
Dze N' bɔgyaa bɔgyaa bɔɔ afɔr; 
Me tsibowa fɔdzifo
Nnhwehwɛ afɔrbɔ bio;
No bɔgyaa no pataa prɛko, 
Na ɔserɛ ahengua n' enyim.

MHB 96
8 . Otumfo Ewuradze,
Mo Konyimdzifo, Hen,
Motow W'adom, W'afowa,
Na W'ahempoma ho ndwom;
Ɔwo nye Tumfo, medze m' pɛ 
Tsena Wo nan adze dɛ akowaa.

MHB 96
9 . Afei ma me kra nsoɛr
Ntsia ɔsɔhwɛfo do:
Me Sahen n' dzi m'enyim,
Ma m' Konyim na ahenkyɛw:
Kɔ w'enyim, mma nnsuro, dzi nyim,
Owu na hɛll siw wo kwan mpo a.

MHB 960
1 . ADOM mba a wɔapon hom nyina,
Hom nhur dɛw krɔnkrɔn no,
Hom mbɔ ose nyi Pomfo N' ayɛw,
Ntow dasu mu ndwom krɔnn.

MHB 960
2 . Nhyira, ndaase, ɔdɔ na tum,
Wɔmfa mma hɛn Jesus,
Ɔno na ɔdan hɛn sum yɛ kan,
Na ɔdan hɛn hɛll hɛven.

MHB 960
3 . Hɔ na ogya hɛn gyedzi akra kɔ,
Hɔ na ɔma yɛsoɛr,
Hyɛ hɛn enyigye ahenkyɛw
Dze kehyia No wɔ wimu.

MHB 961
1 . AWƆBER anago fua sum no
Rutwa m' sen wɔ wimu,
Yɛba Wo nkyɛn, N-kwa na Kan,
Behyia wɔ som krɔnkrɔn mu,
Ber a afe n' ewiei reba yi,
Yɛma hɛn ndze do su frɛ Wo,
Totɔ serɛ Wo dɔ n' bio.

MHB 961
2 . Yɛkotow Wo mbeamudua n'enyim,
Yɛdze hɛn mpaabɔ ba W' nkyɛn,
Rekaa W'adom nyina sesei
Na yɛka hɛn bɔn to gua
Reserɛ Wo afe a ɔreba yi
Dɛ yɛntsena Wo gyedzi na suro m'
Na fa Wo nhyira no ma hɛn.

MHB 961
3 . Yeehyia dɔnhwer tsiaba yi mu
Rekaakaa W'ehumbɔbɔr n',
Hɛn ndaase ndwom gye W'ayamuyie
Wo dɔ na W' tum ho dase :
'Siandɛ ayɛ hɛn ahoɔdzen na mboa
Wɔ sum na ɔhaw da no mu,
Ɔhaw na abɛbrɛsɛ nyina m'.

MHB 961
4 . Nyame kɛse, dɛm a, mfe a ɔreba n',
Dza ɔbɔto hɛn biara,
Hɛn fiekɔ akwantu no mu,
Gya hɛn taataa nye hɛn nkɔ
Na mma nngyaa hɛn ɔbra n'ewiei,
Gye hɛn sɔnn wɔ haw na aperdzi m'
Heaven bɛgye hɛn esie.

MHB 962
1 . NDAASEFO nyina, hom mbra,
Hom mfa ndɔbaa ndwom mbra fie:
Ndzɛmba nyina ayɛ krado,
Ansaana ɔpɛber ehum tu n'
Nyame hɛn Bɔfo Noara
Bɛma dza yehia nyina.
Hom mbra Nyame N'asɔrfi m',
Hom nhur ndɔbaa afahyɛ ndwom n'.

MHB 962
2 . Wiadze nyina yɛ Nyame N' kwa a
Ɔsow ayɛyi aba ma N',
'Wifua na nworahaban wɔ m';
Wɔdze enyigye anaa yaw nyin,
Wonyin nkakrankakra ara
Na afei ɔsow aba.
Ewuradze, boa ma yɛnyɛ
Aba pa a no ho tsew.

MHB 962
3 . Ewuradze Nyame bɛba
Dze No ndɔbaa akɔ fie;
Ɔbɛhyew bɔn nyinara
Wɔ Ne haban m' dɛm da no;
Ɔbɛhyɛ N'abɔfoe ma
Wɔahyew nworahaban no nyina;
Na aba pa no nyina dze
Wɔdze bɛhyɛ san do daa.

MHB 962
4 . Dɛm a, Ewuradze, bra ntsɛm;
Fa ewiei ndɔbaa n' bra fie,
Boaboa Wo nkorɔfo ano bra m',
Yi hɔn fi yaw na bɔn mu;
Tsew hɔn ho wɔ hɔ da nyina
Ma wɔntsena Wo siar fie,
Enye W' abɔfoe nyina mbra,
Hom mfa ndɔbaa afahyɛ ndwom n'.   Amen.

MHB 963
1 . YƐDƆW nhaban, yɛpe aba a
Oye gu asaase do,
Na Nyame tumfo Ne nsa
Ɔtɔ nsu gugu do;
Ɔma hɛn nsu wɔ duaber
Ɔma ɔhyew huhur aba n',
Ɔbɔ mframa, ofir ewia
Na ɔtɔ nyankonsu.
    'Kyɛdze pa a etwa hɛn ho n',
    Wɔ dze fi sor ma hɛn:
    Da Ewuradze ase, O da N'ase,
    Wɔ N' dɔ nyina ntsi.

MHB 963
2 . No nko na ɔyɛ ndzɛmba a
Wɔbɛn, wɔ ekyir nyina Yɛfo,
Ogu nhyiren wɔ kwan nkyɛn,
Ɔsɔ anago nworaba;
Mframa na asorɛkye tsie No,
Ɔno na ɔnyɛn nnoma;
Na akantam hɛn, Ne mba,
Ɔma hɛn edziban daa.

MHB 963
3 . Egya, yɛda Wo ase
Wɔ ndzepa nyina ho,
Duaber na buber, hɛn nkwa,
Apɔwmudzen, na edziban;
Gye akyɛdze a yɛdze aba
Wɔ Wo dɔ nyina ntsi,
Na dza ehwehwɛ kɛse a
Ɔyɛ hɛn ndaase akoma.

MHB 964
1 . Yɛma hɛn akoma do tow, 
N-tonton ndwom ma W' Wura,
Yɛdze hɛn dɛw afɔr brɛ Wo
Wɔ dɛw esebɔm' ara;
Harban ahyehyɛ sika ntar
Mbepɔw dze dɛw rowosow
Mbɔnsam' ayɛ eburow ma
Ma hɔn so wɔrotow ndwom.

MHB 964
2 . N-dɛ hɛn afahyɛ da yim', 
Yɛkaa Wo nsaano ayamuyie n',
Wo nhyira ndɔbaa-kan ndaase n',
Nna yɛdze gu W' enyim no
Adom akyɛdze soronko n'
Edze nyɛn hɛn nkorɔfo akra;
'Wo a 'ma hɛn asaase paanoo,
Ma hɛn onnyiewiei paanoo.

MHB 964
3 . Yɛsɔw adzekyee yim' fona, 
Yɛberɛ hɛn dwumadzi mu;
Na wi tɔ a, edwuma sa,
Ma nyia ɔaberɛ n' nya ahomgye
Sɛ abɔfo buber n' wie a,
N-kyɛ ekyir n' yaafata
Christ sika efiefi no a
Wɔdze kɔ asan fɛɛfɛw do n'.

MHB 964
4 . Nyame Ne bea a apapafo 
Tse do no woehyira do,
Mbrɛ sika haban kɛse wɔ,
Na esutsen hyɛnhyɛn pem.
Dɔm krɔnkrɔ nyina hɔn ndwoma no
Ndɛ ɔnye hɛndze asaa;
Buber ndwom a ɔmmbɔ adze n'
Woehyira do m-prɛnsa.

MHB 965
1 . ESUSOW aba bio,
Nkwa fir 'pɛber m' epue;
Mfikyir na kwaamu nyinara
Nhyiren apaa fɛɛfɛw.

MHB 965
2 . O esumasɛm nwanwa,
Dɛ nkwa a osumae no
Bopuei efi asaase mu
Ehyia hɛn n-daase.

MHB 965
3 . 'Napa kan a eyɛ fɛw,
Anago sum apa;
Ma nda pa a enyigye ahyɛ m' ma
Nhyerɛn hɛn akoma mu.

MHB 965
4 . Ewuradze, bue hɛn enyi;
Ma hɛn n-kwa fofor,
Ma yeehu W'esumasɛm wɔ
W'esusuowber nwanwa m'.

MHB 966
1 . FAMU ha asaase ayɛ ma,
Sor so ahyerɛn;
Obiara reserew
Wɔ 'dɔ kan no mu;
Nyimpa nyina dzi dɛw,
'Yɛyi ahyɛ adwen ma;
Dɛw akoma nye ndze
Ma da biara dɛw.

MHB 966
2 . Abran a worutwa ndɔbaa
Wɔ haban mu nyina,
Na wɔtwe eburoguanee
Fi kwa mu kɔ fie,
Suo mu tow ayɛyi ndwom
Wɔ witɔree ber,
Dze ma Nyia daa nyina
Ɔkora hɛn do n'.

MHB 966
3 . Ɔnam ewia na nsu,
Nsutɔree na bɔw
Na esusow na ɔpɛ m'
Dɛw aber no ntsi,
Ɔnam buber no mu
Ndɔbaa bafuu n' ntsi,
Ɔnam dɔ a ɔtwee yinom
Baa hɛn pon ano ntsi.

MHB 966
4 . Wiadze ndɔbaa rinyin
Wɔ ewia kɛse a
Ɔkyɛn dza ɔma hɛn kan
Wiadze nyina mu n' mu;
Egya, ma edwumafo
Nkɔ mbea a edwuma n' wɔ;
Na boaboa aman n' ano,
Boa hɔn ano, gye hɔn.

MHB 967
1 . AFEI woehyira afe no
Ber a yebu eburow no :
Yɛma hɛn enyigye ndwom do.
Dze kyerɛ hɛn ndaase so,
Ɔberɛ nye awerɛhow nda a etwa m'
Runntum nnsɛɛ hɛn asomdwee,
'Siandɛ enyigye ahyɛ akoko do,
Na mbɔnsa tsea mu dzi dɛw.
   Ewuradze No nkorɔfo nyina
   Dze nduaba kan brɛ N' ndaase m';
   Yɛtow ayɛyi ma Egya no
   Wɔ buber mu enyigye ntsi.

MHB 967
2 . M-fuw nyina dzii ehurusi,
Nhaban nyina yɛɛ ahaebun,
Ber a ewia tsiiw sunsuma
Ɔhar do wɔ adandan ber m;
Buber no mu wɔkaa asɛm a
Ɔfa buber enyidar ho :
Afei ɔbɛsɛber mu enyimnyam
Dze sika furaa asaase.

MHB 967
3 . Ana hɛn a hɛn akoma
Da nda a etwa mu no ho n'
Nnkɔtow ayɛyi ndwom akyerɛ
Enyigye a ɔbɛba daakye?
Mununkum ho asomdwee ahyɛmu
Ntsi na nyankontɔn wɔ hɔ,
Mber tsentsen a asaase wɔ hɔ
Yi dze, bubuer runntwa m' da.

MHB 968
1 . Nyew, Nyame ye- wɔ sor na ase 
Epo no bun mu na kwaa mu,
Ndze ɔpedu retsea mu dɛ
Nyame bɔɔ hɛn, na Nyame ye.

MHB 968
2 . Ewia a ɔnam ne kyenan do, 
Na ɔtow ne nserɛmɛn gu ase ha,
Wimu anago dɔm hyɛnhyɛnn n' nyina
Tsea mu dɛ Nyame ye.

MHB 968
3 . Nnoma dze dɛw gye ndwom no do, 
Wɔtow n' fofor afe biara,
Mframa pa a ɔbɔ na nyankom
Wɔsa berɛww dɛ Nyame ye.

MHB 968
4 . Metse n' wɔ mframa a ɔrobɔm', 
Ɔnye tsetse mbepɔw no do,
Sor  a ɔpaapaam', po a ɔwor
Hɔn nyinaa gye do dɛ Nyame ye.

MHB 968
5 . Nyew, Nyame ye, abɔdze ka 
Dɛ mbrɛ Nyame ama kasahom;
Nyimpa mfa ayɛyi mbordo
Ntow ndwom dɛw mu dɛ Nyame ye.

MHB 968
6 . Nyame yɛda W' adom ase, 
Nkanka hɛn sor edziban ho;
W' adom fakyɛ, Wo nkwasɛm no,
Ɔma yɛtow dɛ Nyame ye.

MHB 969
1 . SOR, asaase na po Wura,
Ayɛyi na enyimnyam nka Wo;
Yensi dɛn nyi hɛn dɔ nkyerɛ Wo,
Ɔwo Ɔmafo?

MHB 969
2 . Wo dɔ ma ewia kan, mframa pa
Nhyiren huanhuam na nduaba pii;
Bea a ndɔbaa ber no, hɔ na Ɔwo
Ɔmafo n' wɔ.

MHB 969
3 . Hɛn asomdwee na hɛn apɔwmudzen
Nye asaase do nhyira nyina ntsi
Yɛdze W' ndaase na ayɛyi kaw,
'Wo a ema ne nyina.

MHB 969
4 . Annkam hɛn Wo Ba kortoo no,
Edze No maa wiadze a asɛɛ,
Na edze adze nyina kaa Siarfo
No ho dze mae.

MHB 969
5 . Emaa hɛn Sunsum n' Ne nhyira,
No nkwa, No dɔ, ɔnye No tum;
Ihuee N'adom mbɔho esuon n'
Guu hɛn nyina do.

MHB 969
6 . Akra a wɔapon hɔn, bɔnfakyɛ
Adom kwan na sor enyidar ntsi,
Ayɛyi nyina nka Wo Egya a
Ema ne nyina.

MHB 97
1 . NYAME Dɔyɛfo,
Gye m'abɔdoma sufrɛ,
Hwɛ Wo kra n'aperdzi no,
Agyenkwa, na onnya etsidaa;
Fa me sesei, fa me koraa,
Ɔwo na iwui maa me.

MHB 97
2 . Ɔwo nye nkwa Nsunyiwa,
Minyim, metse nka ndɛ
Wu na bahatɔ mmbɔ m' hu:
Ewɔ mo mu; dza ema n',
Ofifir aber biara,
Kɔ nkwa a onnyiewie mu.

MHB 97
3 . Ɔwo nye Guanhwɛfo n',
Merenndan mmfi Wo ho;
Mo Hwɛfo na me Gyafo,
Kɔ do ara hwɛ mo do;
Gya me bɔkɔɔ wɔ Wo nkyɛn,
Tur m' enyigye m' wɔ Wo bo m'.

MHB 97
4 . Ɔwo nye m' daa Paanoo;
O Christ, Ɔwo nye m' Tsir;
Ma m' ahoɔdzen na ndzepa,
Emi a meyɛ W'akowaa yi;
Enyɛɛn m', maa me edziban,
Ndzɛmba nyina nyin wɔ Wo mu.

MHB 97
5 . Nkɔnhyɛnyi, yi W'Egya
Ne pɛ pa kyerɛ me;
Ɔdasanyi bi nnkasaa
Dɛ Ɔwo a ifi sor yi;
Wɔdze ndze dzendzen tseatea m',
Kumabaa nyina yɛ Wodze.

MHB 97
6 . Mo Sɔfoe, mefrɛ Wo,
Wo bɔgyaa gye obiara;
Eguambaa a wokum Wo,
Igyina ahengua n'enyim,
Edze me mpaabɔ nye Ɔwo
Woara Wodze serɛ ma m'.

MHB 97
7 . Jesus, eyɛ me Hen,
M'ahoɔdzen nyina fir Wo;
Sɛ Wo nsa kata mo do a,
Woana botum ehwim me?
Menam gyedzi do gyina,
Meyɛ dzen wɔ Wo tum n' mu.

MHB 970
1 . Hɛn Wura, fi Wo sor tsenabew do tsie hɛn: 
Dɛ tsetsemba n' hɛn so yɛfona kwa,
Gyesɛ Ɔwo a eyɛ Kan n' nye hɛn kɔ;
Bra, Ewuradze, ama yeehu W' enyim.

MHB 970
2 . Ewuradze 'Wo na 'dzi po a ɔwor do, 
Ber a oetutu ne tsir sgu do n':
W' abaw yɛ dzen, hɛn ahɛn yɛ mberɛw,
Kaa Galilee, na fa Wo mboa ma hɛn.

MHB 970
3 . Yɛdze hɛn fifo nyina hyɛ Wo nsa: 
Hɔn ntsi na yɛdɔw haban, yenu po,
Hɔn ntsi na dabaa yebu eburow pa,
Na 'nafua yebu pom' ndɔbaa fɛɛfɛw n'.

MHB 970
4 .	Yɛda W' ase na ewia, bɔsu, nyankom, 
Wo tum n-sa no dze fir sor petse;-
Nnoma, mbowa, nam, nhaban, aba, nye eburow:
N-kwa horow nyina Farbaa nye 'Wo.

MHB 970
5 . N-kwa Paanoo, aka n' W' asɛm mu dɛ: 
Nyia ɔfa Wo dzi gyedzim' n' onnkowu da!
Fa ehumbɔbɔr tsie Wo mba hɛn sufrɛ:
Ma hɛn ndɛ so hɛn daadaa edziban.

MHB 970
6 . Dua Wo dɔ pa n' n' aba wɔ hɛn 'komam', 
Na yeebu abodwee na akomatɔm'.
Na ndaamba sɛ hɛn dwuma bɔ adze a,
Hɛn so yaaka Wo sor ndɔbaa no ho.   Amen.

MHB 971
1 . YƐDZE dɛw tow ayɛyi ndwom,
Na yɛdze ndaase hyia mu,
Yehyira Nyame dɔ a ɔwɔ sor;
Hɛn domankoma Egya.
     Yɛdze akoma nye ndze dzi dɛw
     Ma Nyia N'enyimnyam mmpa da,
     Nyia Ne nhyehyɛɛ nye hɛn bambɔ,
     Nyia ɔtse ase afebɔɔ.

MHB 971
2 . Na ɔfrɛ kan fi sum kebii mu,
Na nhyiren so fi dɛtse mu;
Ne nhyira fi mununkum m' ba
Wɔ ewia anaa nsutɔ mu.

MHB 971
3 . Ne mba gyinagyina N'enyim,
N'abasa bɔ hɔn ho ban;
Nyia Ne nyansaa hwɛ wiadze do,
Atsentsen hɛn anamɔn.

MHB 971
4 . Biribiara nntɔ famu a onnyim,
Anaa dɛw anaa awerɛhow;
Na Nyia ndeda ohun mbɔbɔr n',
Bɛka hɛn ho ɔkyena.

MHB 971
5 . Hom mma yɛmfa akoma kor
Nyi Ne dzin kɛse n' ayɛw,
Na yɛnka N' dɔ a ɔnnsesa da
Ho anwanwansɛm daa daa.

MHB 972
1 . HƐN Wura, yɛdze dza ɔyɛ fɛw nyina ma Wo,
Hɛn turo m' na hɛn haban mu nhyiren,
Akyɛdze a yɛdze ma ayarfo, yenyin dɛ
Ɔwo dwen dɔ n' ho kyɛn sika a yɛma.

MHB 972
2 . Hɛn wura, fa iyinom kɛma ayarfo nyina
Ka asomdweesɛm gu hɔn akoma mu;
Kyekye hɔn a wɔayɛ mberɛw n' hɔ werɛ
Ma hɔn a woruwu nkɔ asomdwee m'.

MHB 972
3 . Ewuradze, ma hɔn a wɔayar nsoɛr bio,
Ma hɔn abrabɔ nyɛ fɛw dɛ nhyiren;
Fa W'adom ma akra a ama hɔn nkwa nyina
Ma hɔn awerɛhow ndan enyigye.

MHB 973
1 . Wondzi dɛw mma onua a oewu yi, 
No wu yi yɛ no mfaso kɛse,
Woeyi ne kra wɔ efiadze,
Woeyi no honam mpokyerɛ n' mu;
Wɔmma yɛmfa ndwom nka no do,
Yɛnye no sunsum mfow ɔsor,
Oefi nsa kɔ kan man no mu,
Ɔakɛtsena dɔ Eden no mu.

MHB 973
2 . Hɛn nua edu ahɛndwirii hɔ, 
Ɔatsew ehum nye aahow no mu,
Tsiabaa yi ne nsa aka n' ahomgye,
Ɔadan n' afrɛ egya ekyir.
Hɔn wɔda ho da fona pom',
Reper edu siar mpoano hɔ,
Beebi mbrɛ asomdwee nko wɔ,
Na bɔn nye yaw nn-yi hɔ bio.

MHB 973
3 . Hɔ na ahɛn dɔm nyina hyia, 
Hɔn a wɔnye Agyenkwa nantseew ha n',
Wɔbɔ se wokyiakyia hɔnho,
Na wodzi fona nye wu do nyim:
Ɔbra n' akwantu n' abɔ adze;
Honam n' ahohia no etwam';
M-ber a wodzi n' wɔ sor no,
Ɔnnkɔbɔ adze dabiara pɛn.

MHB 974
1 . ATEASEFO Nyame, Ɔwo a
'Bɔdze nyina da W'enyim adagyaw,
Akra nyina yɛ W'dze, yɛnnka dɛ
Hɔn a woewu no ayew koraa;
Woefi hɛn honam wiadze yi m',
Yenyim dɛ wɔtse ase ma Wo.

MHB 974
2 . Woenya asaase do fona m' 'homgye,
Wɔdze hɔn esuma Wo mu;
Hɔn adwendwen, ndwuma, tum, yɛ Wodze,
Wɔyɛ Wodze, hɛn so hɛndze a;
Yenyim dɛ bea a wɔwɔ biara
Hɛn ewufo no tse ase ma Wo.

MHB 974
3 . W'asɛm yɛ nokwar, Wo pɛ tsen,
Yɛdze hɔn hyɛ Wo nsa gyedzi m';
Yehyira Wo wɔ ɔdɔ a ogyaa W'
Ma Wo Ba bɛdaa 'wumaa mu,
Amma obiara ennsuor dɛ
Hɔn nyina tse ase wɔ Wo mu.

MHB 974
4 . Ɔwo a edze ahom ma nyimpa,
Ɔwo a ikitsa owu nsaafee,
Ɔwo a ikenyan nkwa hɛn mu,
Gye hɛn fi owu na bɔn mu :
Na honam, ɔkra na sunsum
Aatsena ama Wo daa nyina.  Amen.

MHB 975
1 . Ber a dwumadzi da asa n', 
Ber a bra 'mpiresi abɔ adze n!
Egya, dom Wo ba fonafo
Ahomgye afebɔɔ.

MHB 975
2 . Ber a bɔn nkodzen abɔ adze n', 
Ber a woeku kra mu tamfo n',
W' adom asɛm no nhyɛ ma-
Asomdwee afebɔɔ.

MHB 975
3 . Ber a sum no enya apa n' 
Ma enyim atsetsew no,
Ma yenhuahua dɛw kan no-
Kan ara afebɔɔ.

MHB 975
4 . Ber a yaw atsɛ akoma 
Ma afei oegyaa tow no,
Fa hɛn kɔ mbrɛ nyinsu nnyi n',
Dɛw ara afebɔɔ.

MHB 975
5 . Ber a yɛrodwen nda a yɛasɛɛ n' ho, 
Nda a ɔrennsan mmba bio n',
Wo dɔm' kyerɛkyerɛ ma yensua
Dɔ ara afebɔɔ.

MHB 975
6 . Ber a nkwahwea etu kɔ n', 
Ber a wumaa regye nedze n',
Nkwa Wura, yɛnsoa W' ahenkyɛw n'-
Nkwa ara afebɔɔ.  Amen.

MHB 976
1 . Ɔsomfo yi apon ndɛ, 
Oewie ɔko pa no ko;
Afei ɔkwantunyi no
Edu esuegya noho: 
Egya, yɛdze Wo ba a ɔada 
Hyɛ W' abaatan dɔ n-sa n' mu.

MHB 976
2 . Hɔ na hɛn nyinsuwa bɔ adze; 
Hɔ na wɔkyerɛ hɛn ase;
Hɔ na ɔsɛndzifo pa n'
Hwɛ hɛn bra nyinara mu:

MHB 976
3 . Hɔ na Guanhwɛfo no dze 
Nguambaa no a wɔayew ba fie,
Ɔkora hɔn wɔ bea a
Pataku n' nnkotum aba:

MHB 976
4 . Hɔn a ɔasakyer wɔ ha, 
Na wɔhwɛ mbeamudua no n',
Wohu Jesus dɔ n' kɛse
Wɔ Ne nkyɛn wɔ Paradise:

MHB 976
5 . Hɔ na sum mu etumfo 
Nsa nnkɛka ara da;
Ewuradze Christ bɔweɔn hɔn,
Ɔno a owui gyee hɔn nkwa:

MHB 976
6 . Fa nkɔ fam', n-so nkɔ nsom'! 
Yɛhyɛ dzen na yɛka yi;
Hɛn so yɛdze enyidar
Yɛhwɛ wusoɛr da no kwan:

MHB 977
1 . YEEDU fie mpoano sɔnn,
Ntaampee homa tsewee,
'Bradaa tsewee, edziban
Sae, naaso hɛn no ammbɔ;
Engyigye a ɔbaa mpoano hɔ a!
Ber a yɛkaa akwantu mu nsɛm.

MHB 977
2 . Yeenya 'mpirenyimadze !
Nkyɛ enguantunyi n' rohwe ase;
Ɔfaa ɔhaw nyina mu,
Ɔammfa n' ho tɔtrɔtɔ :
Nyia ɔbɔ konyim abɔtsir no
Serew ber a ɔhaw etwa m' no.

MHB 977
3 . 'Tamfo n' nntum nnyɛ hwee bio,
Ɔnnkɔtoa hɛn nseraban,
'Nafua ntseam' nnyi hɔ bio,
Yennkehia ɔweɔn kandzea;
Naaso nkyɛ ɔreyɛ ahwe ase,
Nkyɛ ɔtamfo n' reyɛ edzi nyim.

MHB 977
4 . Ndɔmmumnyi n' edu fie:
'Nafua na adzekyee osu a !
Yɛmmpɛ ekyinkyin bio !
Bɔn, 'kyingye, na suro a.
Awerɛhow sum no yɛ ebɛn?
Ɔhen n' apepa nyinsuwa nyina.

MHB 978
1 . Ber a mbusu abrɛ hɛn adze, 
Ber a hɛn nyinsu abor do;
Yerigyam dɔfo a ɔayew n',
Jesu, Mary Ba, tsie hɛn.

MHB 978
2 . Ber a hɛn akoma ridzi yaw, 
Wɔ no bɔn ho adwen ntsi,
Ber a suro ekitsa hɛn n',
Jesu, Mary Ba, tsie hɛn.

MHB 978
3 . 'Wo abyɛ hɛn honam yi bi. 
'Wo asoa hɛn yaw nyina,
'Wo esu dɛ nyimpa pɛn,
Jesu, Mary Ba, tsie hɛn.

MHB 978
4 . 'Wo abɔ Wo tsir adze ewu, 
'Wo ekyi n-kwa bɔgya,
'Wo ada fundaka mu,
Jesu, Mary Ba, tsie hɛn.

MHB 979
1 . HƐN Egya a tsetseber no
W'asomfo sii dan yi,
Ɔwo a Wo nsamu nhyira pii
Dze egu Wo mba do.
W'ehumbɔbɔr a ɔnnsa da n'
Akyerɛ wɔ hɛn kwan do.
Yɛnye hɔn a woedzi hɛn kan
Yi Wo dzin ayɛw ndɛ.

MHB 979
2 . Nsakyer mfe a onngyina da n'
Dze twitwi etwa m' dzinn;
Mfɛfo dze afofor so
Rebɛka fɛkuw n' ho:
Hɛn werɛ efir binom,
Hɔn 'nyidar hɔn suro so,
Ɔwo a ennsesa da no
Wɔrohom wɔ Wo mu.

MHB 979
3 . Wommbu hɔn berɛ mu aba,
Yebu dza woedua no;
Hɛn ndɔbaa dze wobobu n'
Wɔ mfe a yennyae nnhunii m'!
Tsetse mba dze akyɛdze pii a
Yenntum nnkamfo ama hɛn;
Hɛn Egya, ma yɛnsom wɔ nda a
Ɔreba n' nokwar mu.

MHB 979
4 . Hɛn enyim na hɛn nkyɛn nyina
'Da ho kura hɛn Wo nsamu,
Adasefo mununkum a
Yennhu hɔn gyina hɔ :
Yɛyɛ ebusua kortsee,
Yɛbɔ m' dze osebɔ,
Dze akoma kor na ndze kor
Dze yi Wo dzin ayɛw.

MHB 98
1 . ƆWO a ahomgye nyina fir Wo,
Nyame Dɔ a ɔso 'biara do,
Mo mboa na mo guandɔbea nye W',
Meyɛ Wodze a, mowɔ ahotɔ: 
Mifi bɔn, yaw na enyito mu,
Jesus, musuma Wo dzin mu.

MHB 98
2 . Wo dzin kɛse no yɛ nkwagye, 
Ɔma me kra sor enyigye;
Ɔma minya awerɛkyekyer,
Asomdwee, dɛw na onnyiewiei dɔ;
Wo dzin a ɔsom bo no ma me
Fakyɛ na krɔnkrɔn na sor.

MHB 98
3 . Jesus, eyɛ m'adze nyina;
Me berɛ ne yaw mu ahomgye,
M'akoma a ebubu n'edur,
Ɔko mu na minya asomdwee,
Wɔhyɛ mo do a, ema meserew;
M'enyiwu enyimnyam nye Wo.

MHB 98
4 . Me hia mu ema me mbordo,
Me mberɛw mu eyɛ m'ahoɔdzen ,
Mo mpokyerɛ m' ema m' fahodzi;
Satan no sum mu ema m' kan,
Minya dɛw wɔ awerɛhow mu,
Minya nkwa 'wu m', me hɛll dan heaven.

MHB 980
1 . KAN a ifi tsetse 'nnsakyer,
O Asɛm tseasefo,
Yɛatse Wo gy aa asɔ ne nka,
Yɛatse Wo ndze hɛn mu.

MHB 980
2 . Adwen krɔnkrɔn, ndwom nye mpaabɔ
Dze Sunsum tum aba,
Ama fasu yi ayɛ fɛw,
Hɛn na Ɔwo hɛn asɔrfi.

MHB 980
3 . Nyikyerɛ bi a ɔba mfe no mu a!
Nkaakaa pa bi a ɔba a!
Kɛpem dɛ enyiwa dze dɛw su
Ma akoma tow ndwom dɛw m'.

MHB 980
4 . Mber na ntseasee mu bɔw tu kɔ;
Adɔfo a woetwa m' ba;
Na adom kor a etwa hɛn ho ehyia
Kura hɔn nyina m' afebɔɔ.

MHB 980
5 . Hɔn a wɔberɛɛ toow gyedzi fapem
No ammberɛ kwa ara da;
Dɛmara so na hɔn a wɔdze
Dɔ weɔɔn sor ogya n' yɛe!

MHB 980
6 . Ogya krɔnkrɔn dzɛw, kɔ do hyerɛn!
Ber a aman soɛr na wogu,
Gyedzi enyidar nye ɔdɔ wɔ hɔ,
Hɔn nye su nyina mu pɔn.

MHB 981
1 . CHRIST nye ofi yi a
Yesi yi fapem;
N'afasu nyɛ nkwagye
N'apon ayɛyi;
Na ma n'apongua yi
Nsom bo mma Ewuradze;
Ma akoma a wɔsom ha
No mu nyɛ krɔnkrɔn.

MHB 981
2 . Ewuradze, Wo Sunsum
Nsɔw anohoba ano;
'Yarfo mbɔ esu wɔ ha,
Wonhu hɔn a wɔayew;
Ha na akoma a abobɔ
Nnya Wo bɔnfakyɛ;
'Nyɛnkofo a wɔatsetsew m'
Nka mbɔ m' bio wɔ ɔdɔ m'.

MHB 981
3 . Ma Wo ho nsɛnkyerɛdze
Nyina nda edzi;
Ha mpokyerɛ mbubu,
'Daduafo nkɔ kwa;
Ha ma ekan nhyerɛn
Wɔ kra biara do,
Ompegya adasa
Nkɔ Sunsum no mu.

MHB 981
4 . Ha wɔntonton Egya,
Christ, Ɔba, Agyenkwa n',
Ɔnye Sunsum Krɔnkrɔn n';
Dɛ wɔyɛ adze kor;
Kɛpem dɛ abɔdze nyina
Bɔhwe W'ananadze,
Na wɔɔatonton Wo dɛ
Hɔn nyina Ewuradze.   Amen.

MHB 982
1 . EGYA, Wo mu na adasamba a
Wɔwɔ wiadze nyina bɔm' yɛ kor,
Ma dwuma a yɛahyɛ ase Wo mu ntsim.
Sɛ woara ennsi dan no a
Adansifo no berɛ kwa;
Hyɛ hɛn dzen hɛn mberɛwyɛ mu !

MHB 982
2 . Nyimpa nntse ase mma no nko ho,
Ɔwɔ dɛw wɔ nkorɔfo yie ho;
Fɛkuwbɔ m' na yehu ɔbra pa.
Hɛn bra yi mu anyɛnkofo
Hyia dan yi mu ha yɛbɔ mpaa;
Hyira hɛn fɛkuwbɔ do ndɛ.

MHB 982
3 . O Christ, hɛn Nua panyin, Ɔwo a
Esoom nyimpa, yɛɛ Nyame N' pɛ,
Boa ma hɛn so nsom hɛn nuanom.
Gya hɛn ma yentsiw sor ndzɛmba,
Yengyaa adzehun, mpɛ ndzepa.
Yɛntsena ase Wo dɔ mbra mu.

MHB 982
4 . Hɛn dwumadzi na agor nyina m',
Hɛn Wura, hɛn Nyɛnko, yɛ hɛn ahom;
Dzi hɛn enyim kan kɔ da pa n' mu :
Ber n' ma yenhu dɛ ɔbra abɔ adze,
Yɛnye mfɛfo a woedzi hɛn kan,
Nhɛn sor fɛkuwbɔ mu afebɔ.   Amen.

MHB 983
1 . KA hɛn nkyɛn ndɛ, adom Ewuradze;
Yetu ofi yi si hɔ ma Wo;
Tsie Wo nkowaa ber a yɛrosɔr yi,
Na ma W'asowa mbra hɛn do.

MHB 983
2 . Ma wonhu asomdwee krɔnkrɔn,
Dɔ na nokwar wɔ ha daa daa;
Ma akoma berɛfo ahomgye;
Na esiarfo n' soa hɔn ahenkyɛw.

MHB 983
3 . Ma wontsie ebisafo nkrumsi,
Na aberɛfo so nya ahomgye;
Ma abrɛfo nsu mfrɛ Wo wɔ ha,
Na hɔn a wɔtweɔn n' nnya nhyira.

MHB 983
4 . 'Ha, wɔtse asɛmpa n' ne nka
Na wɔbɔ nkwagye dzin no a,
Ma akoma mbɔ hyew nkɔ hɔn kan
Na akra nkyer gya n' ne mframee.

MHB 983
5 . 'Ha wɔmma ewufo nnya nkwa bio,
Mum nkasa, etsitsifo ntse asɛm,
Na mbrɛhoadzefo mma hɔn
Fakyɛ na asomdwee a suro nnyi m'.

MHB 983
6 . Ma iyi nyɛ Woara W'atsenae,
Ma W'enyim no nka abangua yi m',
Ma iyi nyɛ Nyame Ne fie
Na ha nyɛ ɔsor abobow.

MHB 984
1 . O ƆWO a Wo nsa dze hɛn
Aba dɛw da yi mu,
Gye hɛn enyigye ndaase yi,
Tsie hɛn, ber a yɛsɔr no;
Na ma ndɛ da yi som ho
Ahoboa a yɛyɛe no,
Ntu hɛnho nyina, pɛ kor mu,
Mma Wo, O Ewuradze.

MHB 984
2 . Dan a yɛnam W'asɛm do esi
Yi, yeyi W'ayɛw wɔ
Ayamuyie ndzeyɛɛ pa
Na mboa a yenyae nyina ho;
Afei W'asɔrfi yi mu,
Ma yenhu W'enyimnyam,
'Siandɛ Ɔwo nnyi mu a ne fɛw
Na ne kɛse nnyɛ hwee.

MHB 984
3 . Ber a yehyia ha biara,
Na akoma bɔ mu som n',
Ma nokwar nda no tum edzi,
Na mpaa dzendzen mfow sor;
'Ha na ma nkukubɔnyi
Nnyan nhwehwɛ dza ɔkrɔn,
Mbofra, mpanyin nnya ahoɔdzen 
Na nyimpa nsua Wo dɔ.

MHB 984
4 . Ber a mber pem kɔ enyim no,
Na ɔdɔ kyekyer hɛn no,
Na nkaa dɛɛdɛw soɛr dura
Bea krɔnkrɔn yi ho no,
Ma n'enyidzi kɛse no 
Nyɛ n'enyimnyam dabaa,
Dɛ dɔm a wohyia wɔ mu n'
Enya ehu Wo nkyɛn kwan.

MHB 984
5 . Ewuradze, egyaam boafo,
Hɛn dɛw, 'nyidar, na tum,
Ma hɛn nda a ɔreba n' ho
Ndam na nsiyɛ ho adom,
Inyim hɛn akoma apensi;
Yɛtweɔn W'ahengua enyim :
O bra, na ewɔ ha no,
Fa fi yi yɛ Wodze.  Amen.

MHB 985
1 . Bra fie, bra fie!
Na w'akoma apa;
ꓛkwan mu ayɛ sum,
Ayɛ kɔnn, ayɛ hu;
ꓛba dzesɛɛfo!
Bra fie, ao, bra fie!

     Bra...fie....
      Bra; ao, bra fie!

MHB 985
2 . Bra fie, bra fie!
Yɛrohwɛ, yɛrotweɔn;
Yegyina abowano
Nwin ano tɔ-ber yi
ꓛba dzesɛɛfo!
Bra fie, ao, bra fie

MHB 985
3 . Bra fie, bra fie!
Fi awrɛhow n' mu bra,
Fi bɔn nye fɛr no mu,
Fi gyigyefo no nsa,
ꓛba dzesɛɛfo!
Bra fie, ao, bra fie!

MHB 985
4 . Bra fie, bra fie!
Edziban pii wɔ hɔ,
Wɔbɛyɛ wo etuu:
Dɛm n-tsi bra sesei!
ꓛba dzesɛɛfo!
Bra fie, ao, bra fie!

MHB 986
1 . ꓛbɔn, yɛ ntsɛm hu nyansa!
Mma nntweɔn da fofor bi ana;
Sɛ eda ho pow nyansà a
ꓛyɛ dzen ma w' dέ ibenya.

MHB 986
2 . Sũ frɛ ehumbɔbɔr ntsɛm!
Mna nntweɔn da fofor bi ana;
Ansaana ndɛ wi bɔtɔ,
Nnà annyέ a wo mber abɛsen.

MHB 986
3 . Bɔnyɛnyi, san w'ekyir ntsɛm!
Mma nntweɔn da fofor bi ana;
‘Bɛyɛ na wo kaneà edum,
Ma wo nkwahosan abɔ w'.

MHB 986
4 . Bɔnyɛyi, yɛ ntsɛm gye siar!
Mma nntu nnhyɛ da bio ana;
'Bɛyɛ na mbusu ato w'
Ansaana adze akye.

MHB 987
1 . MEDA Jesus abawm' sɔnn,
Meda No bo mu komm,
No dɔ no kata mo do,
Me kra bɔhom hɔ komm.
Tsie! Abɔfo hɔn ndze a;
Wɔdze rotow ndwom frɛ m',
Fir enyimnyam sar no do,
Fir jasper po n' egya.

      Meda Jesus abawn' sɔnn,
      Motwer No bo mu komm,
      No dɔ no kata mo do,
      Me kra bɔhom hɔ komm.

MHB 987
2 . Meda Jesus abawn' sɔnn,
Mefi kɔdaannda nsa,
Mefi wiadze ngyigye nsa,
Bɔn nnkotum ahaw m' hɔ.
Aka nsɔhwɛ kumaabi,
Aka nyinsu kumaabi,
Ma meefi awerɛhow nsa,
Ma meefi suro nsa.

MHB 987
3 . Jesus, mo 'koma no dɔbea,
Me Jesus wui maa me;
Tsetse Bo no No do hɔ
Na mo wѐrɛ tsim daa nyina.
Ha na mebɛtar matweɔn
Ma adzesaa nὸ aasen,
M'bɔtweɔn mà eedu adzekyee,
Wɔ esuegya noho.

MHB 988
1 . Oduyɛfo kɛse n' abɛn
ꓛnye tsimbɔbɔr Jesus;
ꓛkasa mà akoma tɔ yam';
Dɔfo, tsie Jesus Ne ndze!

    Ndwom bi a ɔyɛ dɛw wɔ sor,
    Dzin bi a ɔyɛ dɛw wɔ ase,
    Enigye ndwom à ɔwɔ beebi:
    Jesus, siarfo Jesus!

MHB 988
2 . Wɔdze wo bɔn nyina akyɛ w'
Dɔfo, tsie Jesus Ne ndze;
Fà asomdwee tu wo kwan kɔ sor
Kɛnye Jesus nsoà ahenkyɛw.

MHB 988
3 . Enyimynam nkã Nyamѐ Eguambaa!
Megye Jesus Ne dzin dzi;
Modɔ Gyefo siarfo Ne dzin,
Modɔ me Jesus Ne dzin.

MHB 988
4 . Ne dzin pa m'afɔdzi nyina,
Dzin bi nnyi hɔ dɛ Jesus!
Me kra dze enyigye dze tsie
Jesus dzin a ɔsom bo n'.

MHB 988
5 . Nuanom, hom ngya m'minyi N'ayɛw;
Hom nyi Jesus dzin ayɛw!
Nkyѐrɛbaa hom so mma hom ndze do,
Hom nhyira me Jesus Ne dzin.

MHB 989
1 . AHOMGYE Wura, tsie hɛn asɔr
Wo da yi mu, wɔ Wo fie ha;
Na ma ndwom a Wo nkὸwaa rotow
Nyɛ afɔr a ɔsɔ W'enyi.

MHB 989
2 . Yɛdɔ W'ahomgye yi wɔ ase,
Na mbom ahomgye pa n' wɔ sor;
ꓛno na hɛn kra fὸnafo yi
N'enyi tua kwan dɛ ɔbɔkɔm'.

MHB 989
3 . ꓛfona nnyi hɔ, yaw nnyi hɔ,
Na bɔn na mbusu nnkodu hɔ,
N-krumsi biara nnkɔfora
Hɔn a wonnwu da hɔn ndwom no.

MHB 989
4 . Wɔnntse atamfo nka wɔ hɔ:
Dadwen biara nnkɔfona hɔn;
Adze nnsa hɔ, mununkum nnsi hɔ,
Na daa nyina ewigyinae a.

MHB 989
5 . Ao, dà a yɛatweɔn akyɛr, hyέ ase
Wɔ mbusu na bɔn wiadze yim'
Wo mu nhyira na asomdwee
Nyɛ hɛn kyɛpɛn nkɔ bɛkyebo n'.

MHB 99
1 . Mbrɛ Jesus ne dzin dua yɛ dɛw 
Wɔ gyedzinyi asom' a!
Otu ne ya, yɛ ne yar edur,
Na otu no suro nyina.

MHB 99
2 . Ɔbɔ sunsum a oepira esu, 
Na ɔdwe akoma a ɔahaw,
Edziban ma sunsum a kɔm dze n',
Ahomgye ma fonafo.

MHB 99
3 . Dzin pa! Botan a motow do, 
Me kyɛm na mo sumabew,
M' egyapadze a ɔmmpa da,
Adom na ɔahyɛ n' ma!

MHB 99
4 . Jesus, mo Guanhwɛfo, mo Nua 
Mo Sɔfoe na me Hen,
Mo Wura , mo Nkwa, mo Kwan, m' Ewiei,
Bra bɛgye m' ayɛyi.

MHB 99
5 . Mo mbɔdzembɔ ɔyɛ mberɛw, 
M' akoma yɛ wɔɔwɔw;
Na ber a m' bohu W' dɛ mbrɛ Ɔwo tse n',
M' beyi W' ayɛw dɛ mbrɛ ɔsɛ.

MHB 99
6 . Kɛpem da n' na m' bɛka Wo dɔ no 
Medze nkwahwea tsiabaa 'i;
Na ma Wo nsanku dzin dɛɛdɛw n'
Ɔnhom me kra wɔ wum'.     Amen.

MHB 990
1 . Abɔfo rikyin hɛn ho.

MHB 990
2 . Na wɔdze nsɛmpa akɔ fie.

MHB 990
3 . Wɔ Salem fofor no mu.

MHB 990
4 . Dɛ bɔnyɛfo reba fie,

MHB 990
5 . M-bofra so reba fie,

MHB 990
6 . Na Jesus se dɛ wɔmbra,

MHB 991
1 . Si do, si do tow kyerɛ m' bio,
Nkwasɛm ɔyɛ nwanwa!
Ma munhu ne dɛw bi so,
Nkwasɛm ɔyɛ nkwa, yɛ dɛw,
Kyerɛ m' gyedzi nye edwuma!
      
      Nsɛm ɔyɛ dɛw! nsɛm nwanwa!
      Nkwasɛm ɔyɛ nwanwa!

MHB 991
2 . Christ, siarfo n' , dze ma hɔn nyina,
Nkwasɛm ɔyɛ nwanwa!
Bɔnyɛnyi tsie dɔ frɛ no,
Nkwasɛm ɔyɛ nwanwa!
Ne nyina wɔdze ma kwa,
ꓛrotwe hɛn akɔ heaven.

MHB 991
3 . Nsɛmpa frɛ n' gyigye dɛɛdɛw,
Nkwasɛm ɔyɛ nwanwa!
ꓛma fakyɛ nye asomdwee,
Nkwasɛm ɔyɛ nwanwa!
Jesus, Gyefo kortoo,
Tsew hɛn ho daa nyinaa.

MHB 992
1 . Abow bi wɔaka awaw hɔ,
Na kan fi mbeamudua ho
Gyigye no mu hyɛnhyɛnn
Yi Gyigye no kwan no mu hyenhyen
Yi Gyefo No dɔ n'edzi.

      Ao, ehumbɔbɔr no bun ny' 'i:
      Abow n' wɔkae waaw hɔ maa me!
      Maa me! Maa me!
      Wɔkae waaw hɔ maa me!

MHB 992
2 . Abow n' waw hɔ ma nyimpa nyina a
Wodua mu hwehwɛ nkwagye;
Ebirɛmpɔn nye akɔhweaban,
Akɛse nye nkakraba.

MHB 992
3 . Bѐr a adom abow n' da hɔ yi
Sɛ dɔm rusuar mpo a, hom do
Soa mbeamudua n', kɛfa nkwa kyɛw n'a
ꓛyɛ dɔ n'a sɛnkyerɛdze n'.

MHB 992
4 . Yedu esuegya noho a,
Yɛbɔto mbeamudua n' adze,
Na yɛakɔ yɛakɛfà ahenkyɛw n'
Na yɛadɔ n' mbordo sor hɔ.

MHB 993
1 . SƐ asomdwee pem dɛ esutsen wɔ m’akwan mù o,
Sέ ɔyaw pram dɛ po n’asὸrɛkyѐ o;
Me kyɛpɛn tse dέn a, akyѐrɛ m’ ma mehu dɛ
Ne nyina ye, ne nyina ye ma me kra.
      Ne nyina ye………ne nyina ye
      Ma me kra……….ma me kra;
      Ne nyina ye, ne nyina ye ma me kra.

MHB 993
2 . Abɔnsam bɛhyɛ m’ amen o, nsɔhwɛ bɛbà o,
Me siar awѐrɛhyɛm’ yi nhyɛ do,
Dɛ Christ ebu mo mbɔbɔryɛ tsebeà ‘i bi,
Na oekyi No bɔgyaà ama me kra.

MHB 993
3 . Mo bɔn o, N’enyimnyam adwen yi ne siàr a ɔyέ a !
Mo bɔn nnyɛ no mu fã nye yi;
Wɔabɔ wɔ dua no do na munnsùro bɔn bio,
O me kra, yi Ewùradze ayɛw !

MHB 994
1 . Tsie me sufrɛ, O hu me mbɔbɔr sesei!
Bra, Gyefo kɛse, bra!
Me krà a ɔabɔm no kɔn adɔ W' dodow,
Bra, Gyefo kɛse, bra!

      Mabɔ ko nam awɔwim' wɔ akokwaa do,
      Mefi fie abɔ ko akɔ ekyirѐkyir;
      O, nkyɛ gye m' na fa m' kɔ Wo nguambuw mu,
      Bra, Gyefo kɛse, bra.

MHB 994
2 . Minnyi beebi a odu adzeseaà a m'bɛda
Bra, Gyefo kɛse, bra!
Ehwɛ m'prɛko arà a, m'benya kan na nkwa,
Bra, Gyefo kɛse, bra!

MHB 994
3 . Mo kwanm' yɛ kɔnn, m'anan so ebubu,
Bra, Gyefo kɛse, bra!
M'enyi tua sor rohwehwɛ W'enyimtsew,
Bra, Gyefo kɛse, bra!

MHB 994
4 . Akoma a ɔabɔm dze, innkeyi n' edzi,
Bra, Gyefo kɛse, bra!
Hu me mbɔbɔr na tsie mo mbɔbɔr sũ,
Bra, Gyefo kɛse, bra!

MHB 995
1 . Maba W'asɛndua n'ase,
Meyɛ fùrafo mbɔbɔrnyi,
Mebu ne nyina ntwaree,
Morohwehwɛ nkwahosan.

       Ewùradze morotwer Wo,
      Calvàry Eguambaa siarfo;
      Misi W'asɛndua n 'ase:
      Gye me, Jesus, gye m' sesei.

MHB 995
2 . M'akoma afe W' akyɛr,
Bɔn edzi mu hen akyɛr
Jesus kã nsɛm pa kyѐrɛ m' dɛ-
M'bɔhor wo ho bɔn nyina.

MHB 995
3 . Medze m'adze nyina ma Wo,
M'dzѐ a ɔwɔ wiadze nyinaa,
Mo sunsum nye mo honam,
Nyɛ Wodze kὸraa da nyina.

MHB 995
4 . Mo wѐrɛ twer W'anohoba n',
Minyim dɛ bɔgya n' ruguar m';
Medze moho ato daadze,
Menye Christ ewu dua n' do.

MHB 995
5 . Jesus abà abɛhyɛ m' mã!
Medzi mu wɔ No mu;
Mo ho nyinaa asan kὸraa,
Enyimnyam nkã Eguambaa.

MHB 996
1 . MIGYINÀA abow n' ekyir,
Kwantunyi bɔbɔfo;
Ebum a ɔyɛ dzen,
Otuu m'akoma mu;
Suro hyɛɛ me kra do,
Dɛ bѐr yi mber apa ho!
Mo ho popoo dodow,
Na mosɔɔr abow n' ekyir.

MHB 996
2 . Mekaam' dɛ, Ao, adom,
Soa mo bɔn yi ma me!
Na ndze bi buaa dɛ, Nyoo,
Nà adom dze me kɔr danm'.
Ɔkyekyeer m'epirakur,
Na ɔkaa m'akoma toom';
Ɔhoor m'afɔdzi nyinaa,
Na ɔmaa m' ahomgye.

MHB 996
3 . Gyefo n' a memmbu N' bi n',
Ɔno ohun m' mbɔbɔr,
Nyià ɔregye m' akoma
Na mammfa amma N' à, osũi n'.
Aso mo bɔn pii yi,
No ho akatua ny' 'i!-
Migyinàa abow n'ekyir,
Na Jesus dze m' kɔr danm'.

MHB 997
1 . M' egya dɔfo, hyira m' seesei,
Wɔ mbeamudua n' ase ha;
Fa mo mfom na me yaw kɔ,
Tsie na yɛ m' edur sesei.

      Hyira m' sesei, hyira m' sesei,
      M'Egya dɔfo, hyira m' sesei.

MHB 997
2 . Mo Wùra dɔnhwer yim' sesei,
Kyerɛ W'adom ɔnye Wo tum;
Ber a motwer W'anosɛm yi,
Mo Wùra, bra behyira m'sesei.

MHB 997
3 . Sesei onsian Christ n-tsi,
Bɛpa m' sum, botu m' apo;
Ber a morohwɛ W' musu yi,
Fa Wo nsa kã m' san mo ho.

MHB 997
4 . Wo Babanyin Jesus Christ,
Menntetar N' dɛmara pɛn;
Bѐr n' nye ndɛ, na bea n' nye ha,
M'Egya dɔfo, kyerɛ W'adom.

MHB 998
1 . Jesus Christ na ɔresen n'
Bɔnyɛnyi, to w'enyi hwɛ N';
Bѐr a ɔho wɔ na resa,
Kekam' dɛ, Hu me mbɔbɔr.

MHB 998
2 . Jesus Christ na ɔresen n'!
Aso ɔbɛbɛn wo dɛm daa?
Seiseiara nye ɔgye da,
Hwehwɛ nkwa ber a ibenya.

MHB 998
3 . Hwɛ, Ogyina hɔ refrɛ wo.
Ɔse dɛ, 'Rohwɛ bɛn?
Soɛr, ka wo hia nyinaa kyerɛ m'
Soɛr, ɔfrɛ wo ampaara.

MHB 998
4 . Se N' dɛ, Mepɛ W'adom ahwɛ,
Mo Wura, yi Wo dɔ kyerɛ m'
Ma onhwiram' nkitsa me kra,
Ɔnhyɛ 'koma nye bra do.

MHB 999
1 . Mo Wùra Jesus, mo kɔn dɔ dɛ midzi mu!
Morohwehwɛ dɛ etsena mo mu daa.
Dwuruw abosom, yi atamfo edzi,
Guar m' sesei ma monhoa dέ esukwankyɛba.

      Monhoa fitaa, nyew, monhoa fitaa,
      Guar m' sesei ma monhoa dɛ esukwankyɛba.

MHB 999
2 . Jesus, mma efifidze biara nn-ka,
Fa Wo bɔgyaa botu nkekaaba nyina;
Dɛm ahohor ntsi mopow adze nyina,
Guar m' sesei ma monhoa dɛ esukwankyɛba.

MHB 999
3 . Jesus, fi sor ahengua do tὸ enyi hwɛ m',
Boa me ma mombɔ afɔr a odzi mu;
Medze moho nye dza mowɔ nyina ma Wo,
Guar m' sesei ma monhoa dέ esunkwankyɛba.

MHB 999
4 . Jesus, yi ntsi na mokotow mesѐrɛ Wo,
Ewùradze, mokosɔw W'ananadze ha;
Me gyedzi enyi tua dɛ Wo bɔgyaa repem,
Guar m' sesei ma monhoa dέ esukwankyɛba.

MHB 999
5 . Jesus, matɔ mo bo ase morotweɔn,
Bra, bɔbɔ akoma fofor to mo mu;
Hɔn a wɔhwehwɛ W', 'nnse obi Oho da;
Guar m' sesei ma monhoa dέ esukwankyɛba.